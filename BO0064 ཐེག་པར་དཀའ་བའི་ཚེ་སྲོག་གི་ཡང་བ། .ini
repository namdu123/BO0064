ཐེག་པར་དཀའ་བའི་ཚེ་སྲོག་གི་ཡང་བ།
ཆེ་ཁི་མིས་ལན་ཁོན་རྡུ་རཱས་བརྩམས།་


རབ་བྱེད་དང་པོ།
ལྕི་བ་དང་ཡང་བ།

འཁོར་བ་ཐོག་མཐའ་མེད་པར་སྨྲ་བ་ནི་ཧ་ཅང་ལྐོག་གྱུར་གྱི་བཞེད་ཚུལ་ཞིག་སྟེ།
ནིས་ཁྲེ'ཡིས་སྔོན་མར་ལྟ་བ་འདི་བཏོན་ཏེ་རྟོག་གེ་བ་ཇི་སྙེད་ཅིག་ཨར་ལ་གཏད་མྱོང་།
སོམས་དང་། ནམ་ཞིག་གི་ཚེ། འཇིག་རྟེན་འདིའི་ཆོས་ཡོད་ཚད་སྔོན་མར་ཇི་ལྟར་བྱུང་
བའི་ཚུལ་གྱིས་བསྐྱར་དུ་འབྱུང་སྲིད་ལ། བསྐྱར་དུ་བྱུང་བ་དེའང་ད་དུང་མུ་མཐུད་དུ་
བསྐྱར་ཟློས་སུ་འཁོར་ངེས་ན། སྨྱོན་པའི་ལབ་རྡོལ་ལྟ་བུའི་འདོད་ཚུལ་འདིས་ཡང་སྙིང་ཅི་
ཞིག་སྟོན་གྱིན་ཡོད་དམ།
འཁོར་བ་ཐོག་མཐའ་མེད་པར་སྨྲ་བའི་ཤུགས་བསྟན་དུ། རྒྱ་ལ་ཚེ་སྲོག་འཇིག་པར་
གྱུར་ཚེ་སླར་འཚོལ་དཀའ་བའི་གནད་དེར་ཡང་ཁས་འཆེས་ཡོད་དེ། དེ་ནི་གྲིབ་མ་དང་
འདྲ་བར་བེམ་གཟུགས་སུ་གྲུབ་ཅིང་། དུས་གཏན་དུ་འགགས་པ་ཞིག་གོ །དེ་ཉིད་འཇིགས་
སུ་རུང་བའམ། མཛེས་ཤིང་སྡུག་པ། བླ་ན་མ་མཆིས་པ་ཅི་ལྟ་བུ་ཞིག་ཡིན་ཡང་། དོན་དམ་
དུ་འཇིགས་སུ་རུང་བ་དེ་དང་། མཛེས་ཤིང་སྟུག་པ་དེ། བླ་ན་མ་མཆིས་པ་དེར་ཡང་དོན་
སྙིང་ཅི་ཡང་མེད། དེ་ནི་དུས་རབས་བཅུ་བཞི་པར་ཨ་ཧྥེ་རི་ཁའི་ཚོ་ཁག་གཉིས་ཀྱི་དབར་
དུ་བྱུང་བའི་གཡུལ་འགྱེད་ཅིག་དང་འདྲ་སྟེ། སྐབས་དེར་མི་ནག་འབུམ་ཕྲག་གསུམ་ལྷག་
གི་ཚེ་སྲོག་གདུག་རྩུབ་ཆེ་བའི་གཡུལ་ངོ་རུ་ཤོར་ཚར་ཡང་། འཇིག་རྟེན་འདིའི་ངོ་བོར་
འགྱུར་ལྡོག་ཅི་ཡང་བྱུང་མེད།
གལ་སྲིད། དུས་རབས་བཅུ་བཞི་པར་ཨ་ཧྥེ་རི་ཁའི་ཚོ་ཁག་གཉིས་ཀྱི་དབར་དུ་བྱུང་
བའི་གཡུལ་འགྱེད་དེ་ཐོག་མཐའ་མེད་པར་འཁོར་ཞིང་། བསྐྱར་ཟློས་སུ་བྱུང་ཚེ། གཡུལ་
འགྱེད་རང་སྟེང་ལ་འགྱུར་བ་ངེས་ཅན་ཞིག་འབྱུང་སྲིད་དམ།
འབྱུང་སྲིད་དེ། དེ་ནི་འབུར་དུ་ཐོན་པའི་ཤ་དྲེག་ཅིག་དང་འདྲ་བར། དུས་གཏན་དུ་
གནས་ཤིང་། བཟོད་སྒོམ་བྱ་དཀའ་བ་ཞིག་གོ
རྒྱ་ལ་ཧྥ་རན་སིའི་གསར་བརྗེ་ཆེན་མོ་དུས་གཏན་དུ་བསྐྱར་ཟློས་སུ་བྱུང་ཚེ། རཱ་བྷི་
ལོ་རྒྱུས་དེབ་ཐེར་དུ་བཀོད་པ་ནི་ནམ་ཡང་བསྐྱར་དུ་འབྱུང་མི་སྲིད་པའི་དོན་འབའ་ཞིག་
ཡིན་པས། དམར་པོ་ཁྲག་གིས་བརྫིས་པའི་ལོ་ཟླ་དེ་དག་ཀྱང་ཡི་གེ་དང་གཞུང་ལུགས། ཞིབ་
འཇུག་གི་ཡུལ་དུ་གྱུར་པ་ཙམ་ལས་མ་འདས། དེ་ནི་སྒྲོ་སྤུ་ལྟར་ཡང་ཞིང་སྐྱི་གཡའ་བའི་ཆ་
གང་ཡང་མེད་པ་ཞིག་གོ །ལོ་རྒྱུས་སུ་ཏག་ཏག་ལན་གཅིག་འབའ་ཞིག་ལ་བྱུང་མྱོང་བའི་རྭ་
བྷི་སི་ཕེ་ཨར་དང་ནམ་ཡང་བསྐྱར་ཟློས་སུ་བྱུང་སྟེ་ཧྥ་རན་སིའི་མི་རྣམས་ཀྱི་མགོ་བོ་ལན་
གྲངས་དུ་མར་བཅད་མྱོང་བའི་རཱ་བྷི་སི་ཕེ་ཨར་གཉིས་ཀའི་དབར་དུ། ཅིས་ཀྱང་ཧེ་བག་ངེས་
ཅན་ཞིག་མཆི་ངེས།
དེ་བས། འཁོར་བ་ཐོག་མཐའ་མེད་པར་སྨྲ་བའི་བཞེད་ཚུལ་འདིས་ང་ཚོར་མཐོང་
སྣེ་འདི་འདྲ་ཞིག་བསྟན་ཡོད་དེ། ཆོས་ཡོད་ཚད་ང་ཚོས་ཕྱི་ཚུལ་ནས་མཐོང་བ་ཙམ་དུ་མ་
ངེས་ལ། དོན་གང་ཞིག་སྐད་ཅིག་སྐད་ཅིག་ཙམ་ལ་ཡལ་འགྲོ་བ་དེས་ཀྱང་གང་དེའི་ལྟུང་
བ་བཤག་མི་ནུས། ལྟུང་བཤགས་ཀྱི་གོ་རིམ་འདིས་རྣམ་ཀུན་ང་ཚོ་ཆོས་གང་ཞིག་ལ་ཁ་
ཚོན་གཅོད་པར་ཐེ་ཚོམ་དུ་གྱུར་འགྲོ། དེས་ན། སྐད་ཅིག་ཙམ་དུ་ཡལ་འགྲོ་བའི་དོན་བྱ་
དེ་རིགས་ལ། ང་ཚོས་ལེ་ལན་བདའ་ཆོག་གམ། ཆོས་ཀྱི་ངོ་བོ་ཇི་བཞིན་དུ་སྣང་བའི་ཉི་མ་
ནུབ་སོང་བས། ད་ནི་མི་རྣམས་ཀྱིས་ཕྱིར་དྲན་གྱི་འོད་སྣང་ཕྲ་མོ་ཙམ་ལ་བརྟེན་ནས་ཡོད་
ཚད་ལ་གསལ་ཁ་འབྱེད་དགོས། ཐ་ན་སྐེ་གཅོད་སྟེགས་བུའང་དེ་བཞིན་ནོ།
ཉེ་བའི་ཆར། ང་ནི་རང་ཉིད་ཀྱི་ངོས་ཟིན་རློམ་དཀའ་བ་ཞིག་གིས་ཧ་ལས་སུ་བཅུག་
བྱུང་སྟེ། ཁོ་བོ་ཧེ་ཐི་ལིར་དང་འབྲེལ་བའི་དཔེ་དེབ་ཅིག་གི་ཀློག་ལ་འཇུག་དུས། དེབ་དེར་
འཁོད་པའི་ཁོའི་སྣང་རིས་ཁག་ཅིག་གིས་ངའི་སེམས་པ་ལྗིད་ཏིག་གེར་བཏང་ཞིང་། སྣང་
རིས་དེ་དག་གིས་ང་ལ་རང་ཉིད་ཀྱི་བྱིས་དུས་དྲན་དུ་བཅུག ང་ནི་གཡུལ་འགྱེད་ཀྱི་ཁྲོད་
ནས་སྐྱེ་འཚར་བྱུང་ལ། ངའི་གཉེན་ཚན་སྐོར་ཞིག་གི་ཚེ་སྲོག་ཀྱང་ནཱ་ཚེ་ཡི་ཁྲིམས་མུན་
དུ་ཤོར་ཟིན། འོན་ཏེ། ང་ལ་ཚེ་སྲོག་གི་འདས་ཟིན་པའམ་ཕྱིར་མི་འོང་བའི་འདས་ཟིན་པ་
གང་དེར་དྲན་པ་གསོས་པའི་ཧེ་ཐི་ལིར་གྱི་སྣང་རིས་འདི་དང་བསྡུར་ཚེ། ཁོ་ཚོའི་ཚེ་སྲོག་
ལའང་གླེང་རི་བ་ཅི་ཞིག་ཡོད་ཨང་།
ཧེ་ཐི་ལིར་ལའང་གུ་ཡངས་བྱ་ཆོག་པའི་བཟོད་སྒོམ་འདིས། སྐྱེ་བ་སྔ་ཕྱི་མེད་པའི་
སྔོན་འགྲོའི་འོག འཇིག་རྟེན་འདིར་རིང་ནས་གོམས་པའི་ཀུན་སྤྱོད་ཅིག་ཉམས་རྒུད་དུ་
གྱུར་པ་བསྟན་འདུག་སྟེ། རྒྱུ་མཚན་ནི། འཇིག་རྟེན་འདིར། ཡོད་ཚད་ལ་སྔ་མོ་ནས་གུ་
ཡངས་གནང་འདུག་ལ། ཡོད་ཚད་ལ་སྐྱུ་བྲོ་བའི་ཆོག་མཆན་ཐོབ་ཚར་འདུག
གལ་སྲིད། ང་ཚོའི་ཚེ་སྲོག་གི་དུས་སྐད་ཅིག་མ་རེའང་ནམ་ཡང་ཚད་མེད་པར་
བསྐྱར་ཟློས་སུ་འཁོར་དགོས་ཚེ། ང་ཚོ་ནི་རྟག་པ་ཞེས་པ་དེར་གྱུར་པ་རེད་ལ། དེ་ནི་ལྗེ་
བཟའ་སི་གསལ་ཤིང་རྒྱ་གྲམ་ཅན་དུ་གཟེར་མས་བཏབ་པ་དང་ཇི་འདྲའི་མཚུངས་ཨང་།
འདི་ནི་སྐྱི་གཡའ་བའི་འདོད་ཚུལ་ཞིག་རེད། འཁོར་བ་ཐོག་མཐའ་མེད་པའི་འཇིག་རྟེན་
དུ། ཁྱོད་ཀྱི་སྨྲ་བ་དང་བྱེད་པ་གང་གིས་ཀྱང་ཐེག་དཀའ་བའི་ཁུར་བོ་ལྕི་མོ་རེ་འདེགས་
དགོས་ཏེ། འདི་ནི་ད་གཟོད་ནིས་ཁྲེ་ཡིས་འཁོར་བ་ཐོག་མཐའ་མེད་པར་སྨྲ་བ་ནི་ལྗིད་ཏིག་
ཏིག་གི་ཁུར་བོ་ཞིག་གོ་ཞེས་བརྗོད་པའི་རྒྱུ་མཚན་མ་ཡིན་ནམ།
གལ་སྲིད། འཁོར་བ་ཐོག་མཐའ་མེད་པ་ནི་ལྗིད་ཏིག་ཏིག་གི་ཁུར་བོ་ཞིག་ཡིན་ཚེ།
དེས་ན། ང་ཚོའི་འཚོ་ཚིས་ནི་གང་དེའི་ཟོར་ཡང་བའི་མཚར་སྡུག་ཁྲོད་ཕྱིད་ཐུབ་པ་མ་
ཡིན་ནམ།
འོན་ཏེ། ལྕི་བ་ནི་དངོས་གནས་སྡུག་བསྔལ་དང་ཡང་བ་ནི་ཅིས་ཀྱང་བདེ་བ་ཡིན
ནམ།
ལྗིད་ཏིག་ཏིག་གི་ཁུར་བོ་དེས་ང་ཚོ་དྲག་ཏུ་གནོན་ཞིང་། དྲག་ཏུ་མནན་ཏེ་སྤ་བཀོང་
བར་བྱེད་ལ། དྲག་ཏུ་མནན་ཏེ་ཐང་ལ་ཁ་སྦུབ་ཏུ་སྒྱེལ་བར་ཡང་བྱེད། དེ་ལྟ་མོད་ཀྱང་།
དུས་རབས་རིམ་བྱུང་གི་དུང་བརྗོད་སྙན་ངག་ཁག་ཏུ། བུད་མེད་དག་གིས་རྣམ་ཀུན་སྐྱེས་
པ་ཞིག་གི་ལུས་པོའི་ལྗིད་ཚད་ལ་རེ་ལྟོས་བྱེད་ཅིང་མཆིས། དེར་བརྟེན། ཆེས་ལྕི་བའི་ཁུར་
བོ་དེའང་ཆེས་སྟོབས་པའི་ཚེ་སྲོག་གི་གསོན་ཤུགས་སུ་གྱུར་པ་རེད་ལ། ཁུར་བོ་ཇི་ལྟར་ལྕི་
ཚེ། ང་ཚོའི་ཚེ་སྲོག་ཀྱང་དེ་ལྟར་ས་གཞི་དང་ཉེ་ཞིང་། དེ་ལྟར་དོན་དངོས་དང་ཉེ་བའོ།
དེ་ལས་ལྡོག་སྟེ་ལྗིད་ཚད་ཀྱིས་ཀུན་ནས་སྟོངས་ཚེ། མི་ནི་མཁའ་དབུགས་བཞིན་ཡང་
ཞིང་གཡོ་ལ། ས་གཞིའམ་ས་གཞིའི་སྟེང་གི་ཚེ་སྲོག་དང་ཡང་རིང་དུ་གྱེས་སྲིད། སྐབས་
དེ་ཤེད་དུ། མི་ནི་གནས་པ་ལྟར་སྣང་ཙམ་སྟེ། མིའི་འདུ་བྱེད་ཀྱང་ཆེས་ཆེར་རང་དབང་དུ་
གྱུར་ནས་དོན་སྙིང་ཅི་ཡང་མེད་པར་འགྱུར་ངེས།
དེས་ན། ཡང་སྙིང་ཅི་ཞིག་གདམ་འོས་སམ། ལྕི་བ་ཡིན་ནམ་ཡང་བ་ཡིན།
ཕར་མན་ནེ་རྡེ་བཟི་ལགས་ཀྱིས་སྤྱི་ལོ་སྔོན་གྱི་དུས་རབས་དྲུག་པ་ཙམ་ནས་བཟུང་
རང་ཉིད་ལ་དྲི་བ་དེ་བཏོན་མྱོང་ལ། ཁོང་ལྟར་ན། འཇིག་རྟེན་ནི་ཕན་ཚུན་ལྡོག་ཟླར་གྱུར་
པའི་ཆ་ཤས་རེས་གྲུབ་ཡོད་དེ། སྣང་བ་དང་མུན་པ། མཐུག་པོ་དང་སྲབ་བུ། ཚ་བ་དང་གྲང་
བ། ཡོད་པ་དང་མེད་པ་སོགས་སོ། ཁོང་གིས་ལྡོག་ཟླར་གྱུར་པའི་ཆ་གཅིག་དྲང་ཕྱོགས་
(སྣང་བ། ཚ་བ། མཐུག་པོ། ཡོད་པ།)སུ་བཞག་ཅིང་། ཆ་ཅིག་ཤོས་དེ་ལྡོག་ཕྱོགས་སུ་འཇོག་
པར་བྱེད། ཡང་ལྕི་གཉིས་ཀའི་གང་ཞིག་དྲང་ཕྱོགས་སུ་གཟུང་དགོས་པའི་གནད་དེ་ཕུད།
ཡོད་ཚད་དྲང་ལྡོག་གི་ཕྱོགས་གཉིས་སུ་ཕྱེད་པའི་རྣམ་དབྱེ་འདི་ནི་ང་ཚོའི་སྣང་ངོར་གཟུ་
ལུམ་གྱི་གཏམ་ཆ་འཇོག་མེད་པ་ཞིག་ཏུ་འགྱུར་རོ།
ཕར་མན་ནེ་རྡེ་བཟི་ལགས་ཀྱིས་ཡང་བ་ནི་དྲང་ཕྱོགས་དང་ལྕི་བ་ནི་ལྡོག་ཕྱོགས་སུ་
བཞེད། བཞེད་ཚུལ་འདི་ཡང་དག་པ་ཞིག་ཡིན་ནམ། འདི་ནི་དོགས་གཞི་ཞིག་གོ །འོན་ཏེ།
ང་ཚོས་ཁ་ཚོན་ཆོད་པའི་གནད་ཅིག་ཅིས་ཀྱང་ཡོད་དེ། དེ་ནི་ལྕི་བ་དང་ཡང་བ་ཞེས་པ་
འདི་འཇིག་རྟེན་འདིའི་ལྡོག་ཟླར་གྱུར་པ་ཡོད་ཚད་ལས་ཆེས་ལྐོག་གྱུར་དང་ཆེས་རབ་རིབ་
ཀྱི་ལྡོག་ཟླ་ཞིག་ཡིན་པ་དེའོ།
ལོ་དུ་མའི་རིང་ལ། ངས་ནམ་ཡང་ཐའོ་མཱ་སིའི་ཕྱོགས་ལ་བསམ་བློ་བཏང་བ་ཡིན།
ཏག་ཏག་བསམ་གཞིག་འདི་དག་གི་བློ་བསྐྱེད་ལས། ངས་ད་གཟོད་ཁོ་རང་མི་ཅི་འདྲ་ཞིག་
ཡིན་པ་གསལ་བོར་རྟོགས་བྱུང་། ངས་ཁོ་རང་རང་ཁྱིམ་གྱི་སྒེའུ་ཁུང་ཞིག་གི་མདུན་དུ་
འགྲེང་འདུག་པ་མཐོང་ལ། ཁོའི་མིག་འོད་གཞིས་ཁུལ་གྱི་བར་སྣང་བརྒྱུད་ནས་ཁ་གཏད་
ཀྱི་ཁང་པའི་རྩིག་ལྡེབས་སུ་ཅེར་འདུག་པའང་མཐོང་། ཁོས་ཅི་ཞིག་བྱ་དགོས་པ་ཤེས་ཀྱིན་
མི་འདུག
ཕལ་ཆེར་བདུན་ཕྲག་གསུམ་ཙམ་གྱི་སྔོན་དུ། ཁོས་བྷོ་ཧེ་མུས་ཡའི་གྲོང་བརྡལ་ཆུང་
ངུ་ཞིག་ཏུ་ཐུར་བཟའ་ངོ་ཤེས་ཤིང་།
ཁོ་གཉིས་དེ་གར་འཛོམས་ནས་ཆུ་ཚོད་ཁ་ཤས་ལས་ཕྱིན་
མེད། ཐུར་བཟས་ཁོ་རང་བསྐྱལ་ནས་མེ་འཁོར་འབབ་ཚུགས་སུ་སོང་ལ། ཁོ་དང་མཉམ་དུ་
མེ་འཁོར་ལ་བསྒུགས་ཏེ་ཁོ་རང་འགྲོ་རག་བར་དུ་བསྡད། ཉིན་བཅུ་ཙམ་འགོར་རྗེས། མོ་ཕུ་
རཱ་རྒུརུ་ཁོར་བལྟ་རུ་བསླེབས་བྱུང་། དགོང་མོ་དེར། ཁོ་གཉིས་ཀས་ཐད་ཀར་འཁྲིག་པ་སྤྱད་
ཅིང་། ནམ་གུང་དུ་མོར་གློ་བུར་དུ་ཚ་བ་རྒྱས། དེ་ནི་ཆམ་རིམས་ཀྱི་རིགས་སུ་གཏོགས་པས།
ཐུར་བཟའ་ཁོ་ཚང་དུ་ཏག་ཏག་བདུན་ཕྲག་གཅིག་ཙམ་ལ་སྡོད་དགོས་བྱུང་།
རྒྱུས་མངའ་ཅི་ཡང་མེད་པའི་བུ་མོ་འདིར། ཁོའི་སེམས་སུ་ཅི་ཡིན་མི་ཤེས་པའི་བརྩེ་
བ་ངེས་ཅན་ཞིག་འཕེལ་ཡོང་། ཁོ་ལ་མཚོན་ན། མོ་ནི་སུ་ཞིག་གིས་རིན་ཆེན་སྒྲོམ་དུ་
བཅུག་པའི་ཁྱེའུ་ཞིག་དང་འདྲ་བར། དལ་འགྲོ་བུ་མོའི་བཞུར་རྒྱུན་དང་བསྡོངས་ནས་ཁོའི་
རྣང་ཞིང་གྲུ་བཞིའི་ཆུ་ཡུར་དུ་བསླེབས་ཤིང་། བསམ་གཟས་ཏེ་ཁོ་འབའ་ཞིག་ལ་རྙེད་དུ་
བཅུག་པ་དང་འདྲ།
མོ་ཁོ་ཚང་དུ་བདུན་ཕྲག་གཅིག་ཙམ་ལ་བསྡད་ཅིང་། ཆམ་ནད་དྲག་བསྐྱེད་བྱུང་བ་
དང་། ལམ་སང་ཕྱིར་རང་ཉིད་སྡོད་སའི་གྲོང་བརྡལ་དེར་ཕྱིན་སོང་། གྲོང་བརྡལ་དེ་ནི་ཕུ་རཱ་
རྒུ་དང་སྤྱི་ལེ་ཉིས་བརྒྱས་ཆོད་པའི་མཚམས་སུ་ཆགས་ཡོད། ངས་གོང་དུ་བཤད་པའི་སྣང་
ཚུལ་དེའང་ཏག་ཏག་སྐབས་འདི་ཙམ་ཞིག་ལ་བྱུང་བ་རེད། ཡང་གཅིག་བཤད་ན། ངས་
ཐའོ་མཱ་སིའི་འཚོ་བའི་གནས་སྐབས་གལ་ཆེན་ཞིག་མཐོང་སོང་བའི་སྣང་ཚུལ་ཏེ། ཁོ་རང་
སྒེའུ་ཁུང་གི་མདུན་དུ་འགྲེང་ཞིང་། མིག་འོད་གཞིས་ཁུལ་གྱི་བར་སྣང་བརྒྱུད་དེ་ཁ་གཏད་
ཀྱི་ཁང་པའི་རྩིག་ལྡེབས་སུ་ཅེར་འདུག་པའི་གནས་སྐབས་དེ་རེད། སྐབས་འདིར། ཁོས་ཅི་
ཞིག་ལ་བསམ་བློ་གཏོང་གིན་གདའ།
མོ་ཕུ་རཱ་རྒུ་རུ་འབོད་དགོས་སམ། འདི་ནི་འགན་འཁྲི་ཞིག་རེད། འགན་འཁྲི་འདིས་
ཁོ་ལ་སྐྲག་སྣང་བསྐྱེད་ཡོང་། གལ་སྲིད། སྐབས་ཐོག་འདིར་མོ་རང་ཁྱིམ་དུ་བོས་ཚེ། མོ་ནི་
ཅིས་ཀྱང་ཚམ་ཚོམ་མེད་པར་ཁོ་ཡོད་སར་འོངས་ཏེ། རང་ཉིད་ཀྱི་ཚེ་རབས་ཧྲིལ་བོ་ཁོ་ལ་
བསྟིམ་ངེས།
ཡང་མིན་ན། འདི་ལྟར་བསྐྱུར་འོས་སམ། གལ་སྲིད་འདི་ལྟར་བསྐྱུར་ཚེ། ཐུར་བཟའ་
སྔར་བཞིན་གྲོང་གསེབ་ཀྱི་འགྲོན་ཁང་ཆུང་ངུ་དེའི་ཞབས་ཕྱི་བ་བྱ་དགོས་ལ། ཁོའང་དུས་
གཏན་དུ་མོ་དང་འཕྲད་མི་སྲིད།
ཁོས་ཡང་སྙིང་མོ་རང་ཉིད་ཀྱི་འཁྲིས་སུ་འབོད་འདོད་ཀྱིན་ཡོད་དམ་མེད།
ཁོའི་མིག་འོད་ཕ་གིའི་རྩིག་ལྡེབས་སུ་ཅེར་ནས་དྲིས་ལན་ཞིག་འཚོལ་གྱིན་འདུག
ལན་གྲངས་དུ་མར། ཁོའི་ཡིད་ལ་ཁོ་ཚང་གི་འབོལ་ཁྲི་རུ་ཉལ་འདུག་པའི་བུད་མེད་
དེའི་ཤ་ཚུགས་ཇི་བཞིན་དུ་འཁོར་འོངས། བུད་མེད་དེ་ནི་སྔོན་མར་ཁོ་ཕྲད་མྱོང་བའི་བུད་
མེད་དེ་དག་དང་གཏན་ནས་མི་འདྲ་བ་ཞིག་རེད། མོ་ནི་ཁོའི་མཛའ་མོ་མིན་ལ་ཆུང་མའང་
མིན། མོ་ནི་སུ་ཞིག་གིས་རིན་ཆེན་སྒྲོམ་དུ་བཅུག་ནས་ཆུ་ལ་བསྐྱུར་རྗེས། ཁོས་རང་ཉིད་ཀྱི་
རྣང་ཞིང་གྲུ་བཞི་རུ་རྙེད་པའི་ཁྱེའུ་ཞིག་རེད། མོ་གཉིད་དུ་ཡུར་འདུག ཁོ་རང་མོའི་འཁྲིས་སུ་
པུས་བཙུགས་སུ་བསྡད་ཡོད། སྐབས་དེར་མོར་ཚ་བ་རྒྱས་དྲགས་པས་དབུགས་ཀྱི་རྒྱུ་བ་ཤིན་
ཏུ་དྲག་ཅིང་། དབུགས་ཀྱི་འབྱིན་རྔུབ་ཇེ་དྲག་ནས་ཇེ་དྲག་ཏུ་གྱུར་པ་ན། འོ་དོད་ཀྱི་སྒྲ་ཕྲ་
མོ་རེའང་བཏོན་ཡོང་། ཁོས་རང་ཉིད་ཀྱི་ངོ་གདོང་མོའི་མཁུར་མགོར་དམ་པོར་གླན་ཞིང་།
སྐད་དམའ་མོས་རྨི་ལམ་གྱི་ཞིང་དུ་འཕྱན་པའི་མོར་སེམས་གསོ་བྱས། ཅུང་ཙམ་འགོར་
རྗེས། དབུགས་ཀྱི་རྒྱུ་བ་ཅུང་ཇེ་ལྷོད་དུ་གྱུར་པ་ན། མོའི་ངོ་གདོང་རང་དབང་མེད་པར་ཁོའི་
ངོ་གདོང་དང་ཉེ་བར་བསྙེན་འོངས་པས། ཚ་བ་རྒྱས་དྲགས་པའི་དྲི་མ་ཁ་མོ་ཞིག་མོའི་མཆུ་
སྒྲོས་ཀྱི་བར་གསེང་ནས་ཁོའི་དྲི་འཛིན་གྱི་ལམ་དུ་ཐུལ་འོངས། ཁོས་དྲི་མ་ཁ་མོ་དེ་ག་ལེར་
འཇིབ་ཀྱིན་འདུག་ལ། དེ་ནི་མོའི་ལུས་ཀྱི་གསང་བ་གང་ཞིག་ལོངས་སུ་སྤྱོད་ཀྱིན་པ་དང་
འདྲ། དེ་མ་ཐག ཁོས་བུད་མེད་འདི་ཉིད་རང་ཚང་དུ་བསྡད་ནས་ལོ་ངོ་མང་བོ་འགོར་
ཅིང་། སྐབས་ཐོག་འདིར་ཏག་ཏག་ཚེ་ཡི་འདུ་བྱེད་རྫོགས་ཀྱིན་པ་ཞིག་ཏུ་བློས་བསླང་བྱས།
འོན་ཏེ། གློ་བུར་དུ། གལ་སྲིད་མོ་ཤི་ཚེ་རང་ཉིད་ཀྱང་མུ་མཐུད་དུ་གསོན་དཀའ་བའི་གནད་
དེ་ཁོས་གསལ་བོར་ཚོར་བྱུང་། དེ་བས། ཁོ་རང་མོ་དང་མཉམ་དུ་ཉལ་ནས་སྡོད་ཅིང་། མོ་
དང་མཉམ་དུ་འཆི་དགོས་པར་སྙམ། འདི་ལྟར་བློས་བསླང་རེ་བྱས་མུར། ཁོས་མགོ་བོ་མོ་
དང་མཉམ་དུ་སྔས་འབོལ་དུ་བཅུག་ནས་རིང་ཙམ་འགོར།
སྐབས་འདིར། ཁོ་རང་སྒེའུ་ཁུང་གི་ཁ་གཏད་དུ་འགྲེང་སྟེ། སྐབས་དེའི་རྣམ་པར་ཕྱིར་
དྲན་བྱས་ཤིང་། གལ་སྲིད་དེ་ནི་བརྩེ་བ་ཞེས་པ་དེ་མིན་ཚེ། སྣང་ཚུལ་དེ་འདྲ་ཞིག་འབྱུང་
མི་སྲིད་ཨང་སྙམ།
འོན་ཏེ། འདི་ནི་བརྩེ་དུང་ཞེས་པ་དེ་ཡིན་ནམ། གང་ལྟར། སྐབས་ཐོག་དེར་ཁོ་རང་
མོ་དང་མཉམ་དུ་འཆི་འདོད་པ་ནི་ངོ་མ་ཡིན། འདི་ལྟ་བུའི་སེམས་ཀྱི་འཛིན་སྟངས་ནི་
ཅིས་ཀྱང་ཐལ་དྲགས་པ་ཞིག་རེད་ཨང་། ཁོ་ནི་རང་ཉིད་ཀྱི་ཚེ་རབས་འདིར་མོ་དང་ཐེངས་
གཉིས་པར་ཕྲད་པ་ཙམ་ཡིན། ཡང་གཅིག་བཤད་ན། འདི་ནི་ད་གཟོད་སྐྱེས་པ་ཞིག་གི་རང་
བཞིན་བཅོས་མིན་དུ་མངོན་སྟངས་ཤིག་སྟེ། ཁོས་རང་ཉིད་ཀྱི་སེམས་པ་བུད་མེད་སུ་ཞིག་
གི་རྗེས་སུའང་འཆོར་མི་རུང་བ་གསལ་བོར་རྟོགས་པས། རེ་ཞིག་རང་ཉིད་ལ་བརྩེ་དུང་གི་
ཀུ་རེ་ལྟ་བུ་ཞིག་རྩེས་པ་མིན་གྲང་། ཡང་གཅིག་བཤད་ན། འདུ་ཤེས་ཀྱི་ཟབ་ས་རུ་ཁོ་ནི་ཇི་
འདྲའི་ཉམ་ཆུང་ཞིག་རེད་ཨང་། ཏག་ཏག་ཀུ་རེ་འདིའི་སླད་དུ། ཁོས་རང་ཉིད་དང་འབྲེལ་
བ་ཅི་ཡང་མེད་པའི་གྲོང་གསེབ་ཀྱི་ཞབས་ཕྱི་བ་ཞིག་རང་གི་འཚོ་བའི་ཁྲོད་བསུས་པ་རེད།
ཁོ་རང་ཕ་གིའི་དྲི་མས་གོས་པའི་རྩིག་ལྡེབས་སུ་ཅེར་ཏེ། འདི་ནི་སྨྱོ་རྟགས་ཤིག་ཡིན་
ནམ་བརྩེ་དུང་ཞིག་ཡིན་པར་དོན་དུ་རང་ཉིད་ཀྱིས་ཀྱང་ཆ་འཇོག་གང་ཡང་མི་རྙེད་པ་ཁོས་
གསལ་བོར་ཚོར།
འོན་ཏེ། ཏག་ཏག་སྟག་ཤ་ར་ཞིག་གིས་བློ་ཐག་རྦད་ཆོད་ཀྱིས་བསྒྲུབ་འོས་པའི་གནས་
སྐབས་རེར། ཁོ་ནི་རྣམ་ཀུན་ཡིད་གཉིས་ཐེ་ཚོམ་གྱི་དབང་དུ་གྱུར་པས། ཚེ་རབས་འདིར་
ཆེས་ཡི་གར་འོང་བའི་སྐབས་གླགས་རེ(ཁོ་རང་གཞོན་ནུ་མ་དེའི་སྔས་འགྲམ་དུ་པུས་
བཙུགས་སུ་བསྡད་དེ། རྒྱ་ལ་མོ་ཤི་ཚེ་རང་ཉིད་ཀྱང་གསོན་དཀའ་བར་རློམ་པ)དེ་ལྟར་དོན་
མེད་དུ་འཆོར་དུ་བཅུག
ཁོས་སྔར་བས་ཀྱང་རང་ཉིད་ལ་ལེ་བདའ་བྱས། ཡིན་ཡང་། ཆེས་མཐའ་མར། ཁོས་
རང་ཉིད་ལ་ཅི་ཞིག་མཁོ་བ་མི་ཤེས་པ་དེའང་ཧ་ཅང་རྒྱུན་ལྡན་ཞིག་རེད་ཨང་སྙམ།
མི་ཞེས་པ་འདིས་དུས་གཏན་དུ་རང་ཉིད་ལ་ཅི་ཞིག་མཁོ་བ་ཤེས་མི་སྲིད་དེ། མི་ནི་
འཇིག་རྟེན་འདིར་ཏག་ཏག་ལན་གཅིག་ལ་མ་གཏོགས་གསོན་མི་ཐུབ་པས་སོ། ཁྱོད་ཀྱིས་
སྐྱེ་བ་འདི་དང་སྔོན་མ་གཉིས་ལྟོས་བཅས་སུ་འཇོག་ཏུ་མེད་ལ། སྐྱེ་བ་འདིའི་ནོར་འཁྲུལ་
ལ་སྐྱེ་བ་ཕྱི་མར་བཟོ་བཅོས་ཀྱང་རྒྱག་ཐབས་མེད།
ཐུར་བཟའ་དང་མཉམ་དུ་བསྡད་ན་ལེགས་སམ། ཡང་ན་རང་ཉིད་གཅིག་པུ་བསྡད་
ན་ལེགས།
ལྟོས་བཅས་ཀྱི་ཆ་ཅི་ཡང་མེད་པས། གདམ་ང་ལ་ལེགས་ཉེས་འབྱེད་པའི་ཐབས་ཤེས་
གང་ཡང་མེད། ཡོད་ཚད་སྐད་ཅིག་མའི་ཡུན་ལ་བྱུང་ཚར་ཞིང་། དེའང་སྟ་གོན་ཅི་ཡང་
མེད་པར་ལན་གཅིག་ཙམ་ལ་བྱུང་བ་འབའ་ཞིག་གོ དེ་ནི་འཁྲབ་སྟོན་པ་ཞིག་ལ་སྟ་གོན་
ཅི་ཡང་མེད་པར་གར་སྟེགས་སུ་བུད་པ་དང་གཉིས་སུ་མི་འདུག གལ་སྲིད། ཚེ་སྲོག་གི་
ཆེས་ཐོག་མའི་སྟ་གོན་ནི་ཚེ་སྲོག་རང་ཉིད་ཡིན་ཚེ། ད་ནི་ཚེ་སྲོག་ལ་དོན་སྙིང་ཅི་ཞིག་
མཆིས་ཨང་། དེར་བརྟེན། ཚེ་སྲོག་ནི་ནམ་ཡང་སྐྱ་ཐིག་ཅིག་དང་མཚུངས། འོན་ཏེ། དྲང་
མོར་བཤད་ན། སྐྱ་ཐིག་ཅེས་པ་འདིའང་དེ་འདྲའི་དག་པར་མ་མཐོང་སྟེ། སྐྱ་ཐིག་ཅེས་པ་
ནི་ཆོས་གང་ཞིག་གི་ཐོག་མའི་གྲུབ་ཚུལ་ལ་གོ དཔེར་ན། རི་མོ་ཞིག་གི་སྐྱ་ཐིག་ལྟ་བུ་རེད།
ཡིན་ཡང་། ང་ཚོའི་ཚེ་སྲོག་གི་སྐྱ་ཐིག་ནི་ཆོས་གང་ཞིག་གི་མ་ཕྱི་ཡང་མ་ཡིན་ཏེ། དེ་ནི་རི་
མོ་རུ་འགྱུར་མི་སྲིད་པའི་སྐྱ་ཐིག་ཅིག་རེད།
“Einmal ist keinmal” ཐའོ་མཱ་སིས་འདི་ལྟར་ཆིག་ལབ་ཅིག་བརྒྱབ་བྱུང་། འདི་
ནི་འཇར་མན་གྱི་གཏམ་དཔེ་ཞིག་སྟེ། དེ་ནི་ཐེངས་གཅིག་གིས་མི་འཐུས་ཞེས་པའམ།
ཐེངས་གཅིག་ནི་གཏན་ནས་མེད་པ་དང་འདྲ་ཞེས་པའོ། །དེས་ན། ཐེངས་གཅིག་ལ་གསོན་
པ་དེའང་། གཏན་ནས་གསོན་མ་མྱོང་བ་དང་གཉིས་སུ་མེད།
ཉིན་ཞིག་ལ། གཤག་བཅོས་ཀྱི་བར་གླགས་ཤིག་ཏུ། ནད་གཡོག་མ་ཞིག་གིས་ཁོར་ཁ་
པར་ཞིག་འབྱོར་སོང་བར་བརྗོད། ཁ་པར་དེར་ཉན་དུས། ཁོས་ཕ་རོལ་གྱི་སྐུད་སྣེ་དེ་ལས་
གྲགས་འོངས་པ་ནི་ཐུར་བཟའ་ཡིན་པ་ཚོར་ལ། མོས་ཁ་པར་དེ་མེ་འཁོར་འབབ་ཚུགས་
ནས་བཏང་འོངས་པ་ཡིན་འདུག གློ་བུར་བའི་ཁ་པར་དེས་ཁོ་ལ་དགའ་བ་ངེས་ཅན་ཞིག་
འཕེལ་དུ་བཅུག འོན་ཏེ། སྟབས་མི་ལེགས་པ་ཞིག་ལ། དགོང་མོ་དེར་ཁོ་ལ་དུས་ཆད་
གཞན་ཞིག་ཡོད་པས། ཁོས་ཐུར་བཟའ་ཉིན་གཉིས་པར་ད་གཟོད་རང་ཁྱིམ་དུ་བསུ་བ་ལས་
ཐབས་མེད། ཡིན་ཡང་། ཁ་པར་གྱི་སྒོ་གཏན་མ་ཐག ཁོས་རང་ཉིད་ལ་ལེ་བདའ་བྱ་དགོས་
པར་གྱུར། དགོང་མོའི་དུས་ཆད་དེ་ད་དུང་བསྒྱང་ཆོག་པས། མོ་ལམ་སང་གདན་མི་འདྲེན་
དོན་ཅི་ཡིན་ནམ། ད་ནས་བཟུང་སྟེ་སང་ཉིན་ཁོ་གཉིས་ངོ་འཕྲད་པའི་དབར་གྱི་ཆུ་ཚོད་སོ་
དྲུག་གི་ཡུན་ལ། ཐུར་བཟའ་ཡིས་ཕུ་རཱ་རྒུ་རུ་ཅི་ཞིག་བྱ་ཨང་། འདི་ལྟར་དྲན་མ་ཐག ཁོས་
འཕྲལ་མར་རླངས་འཁོར་བསྐོར་ཏེ་གྲོང་ཁྱེར་འདིའི་ཁྲོམ་དང་སྲང་ལམ་སོ་སོར་མོ་འཚོལ་
དུ་འགྲོ་འདོད།
ཕྱི་ཉིན་དགོང་མོར། ཐུར་བཟའ་གཞི་ནས་བསླེབས་བྱུང་། མོས་ཁུར་ལོང་ཧ་ཅང་རིང་
བའི་ཁུག་མ་ཞིག་སེ་རལ་དུ་ཁུར་འདུག ཐའོ་མཱ་སིའི་སྣང་ངོར། བུ་མོ་འདི་ཐེངས་སྔོན་མ་
ལས་ཀྱང་མཛངས་མ་ཞིག་ཏུ་མཐོང་འོངས། མོའི་ལག་ཏུ་དཔེ་དེབ་མཐུག་པོ་ཞིག་བསྣམས་
འདུག་ཅིང་། ཞིབ་ཏུ་བལྟས་དུས་དེ་ནི་ཐའོ་སི་ཐོ་ཨེའི《ཨན་ནཱ“ཁི་རེན་ནུས་ནཱ》རེད། ཕར་
བལྟས་ཚོད་དུ། མོར་དགའ་བ་ངེས་ཅན་ཞིག་འཕེལ་འདུག་ལ། དགའ་བ་དེའང་ཅུང་ཐལ་
དྲགས་པའི་ཚོད་རེད། ཐའོ་མཱ་སིའི་མདུན་དུ། མོས་རང་ཉིད་དོན་བྱ་དམིགས་བསལ་བ་
ཞིག་གི་སླད་དུ། སྟེས་དབང་གིས་གནས་འདི་བརྒྱུད་ནས་འགྲོ་བ་ཡིན་མདོག་སྟོན་ལ། མོ་
ཕུ་རཱ་རྒུར་བསླེབས་པའང་ལས་ཀའི་སླད་དུ་སྟེ། ཕལ་ཆེར(མོའི་སྐད་ཆར་གསལ་ཁ་ཅི་
ཡང་མི་འདུག)འདི་གར་ལས་ཀ་གང་ཞིག་འཚོལ་དུ་ཡོང་བ་འདྲ།
ཅུང་ཙམ་འགོར་རྗེས། ཁོ་གཉིས་འབོལ་ཁྲི་རུ་གཤིབས་ནས་ཉལ་འདུག་ལ། ལུས་
ཡོངས་སྒྲེན་པོར་མངོན་ཞིང་ངལ་དུབ་ཀྱིས་ཟིན་འདུག ནམ་གུང་ཙམ་དུ། ཁོས་མོ་གང་
དུ་བསྡད་ཡོད་པར་དྲིས་ཤིང་། རླངས་འཁོར་བསྐོར་ནས་ཕྱིར་སྡོད་གནས་སུ་བསྐྱལ་དགོས་
པར་སྙམ། མོས་ཅུང་དོགས་མི་བདེ་བའི་ཟོལ་གྱིས་ངས་ཀྱང་འགྲོན་ཁང་ཞིག་བཙལ་དགོས་
པར་སྙམ་ཡོད་ཟེར་ལ། རྡོག་ཁྲེས་དག་ཀྱང་མེ་འཁོར་འབབ་ཚུགས་སུ་བཅོལ་ཡོད་ཚུལ་
བརྗོད་བྱུང་།
ཁ་སང་དགོང་མོར། ཁོས་ད་དུང་ཐུར་བཟའ་ཕུ་རཱ་རྒུར་བསླེབས་ཚེ། མོའི་མི་ཚེ་ཧྲིལ་
བོ་རང་ཉིད་ལ་བསྟིམ་སྲིད་པར་ཚོམ་གྱིན་ཡོད་མོད། འོན་ཏེ། ད་ནི་མོའི་རྡོག་ཁྲེས་དག་
མེ་འཁོར་འབབ་ཚུགས་སུ་བཅོལ་ཟིན་པ་ཐོས་པས། ཐའོ་མཱ་སིའི་སེམས་སུ། ཐུར་བཟས་
རང་ཉིད་ཀྱི་མི་ཚེ་ཧྲིལ་བོ་ཁོ་ལ་མ་བསྟིམས་པའི་སྔོན་དུ། གཞི་ནས་རྡོག་ཁྲེས་དེ་དག་དང་
མཉམ་དུ་མེ་འཁོར་འབབ་ཚུགས་སུ་བཅོལ་འདུག་ཨང་སྙམ།
ཁོ་གཉིས་མཉམ་དུ་རླངས་འཁོར་ལ་བསྡད་ནས་ཐད་ཀར་མེ་འཁོར་འབབ་ཚུགས་སུ་
བསྐྱོད་ཅིང་། ཐུར་བཟའི་རྡོག་ཁྲེས་བླངས་རྗེས། མོ་དང་མཉམ་དུ་ཕྱིར་རང་ཁྱིམ་དུ་ལོག
ཁོས་ཇི་ལྟར་གློ་བུར་དུ་སེམས་ཐག་ཆོད་སོང་བ་ཡིན་ནམ། ཟླ་ཕྱེད་ཙམ་གྱི་ཡུན་
ལ། ཁོ་ད་དུང་ཐེ་ཚོམ་དང་ནེམ་ནུར་གྱི་རྒྱ་རུ་ཚུད་དེ་ཡོད། ཐ་ན་མོར་འཕྲིན་པ་ཙམ་ཡང་
བསྐུར་མྱོང་མེད།
དོན་འདིར་ཁོ་ཡང་ཅུང་ཡ་མཚན་པར་གྱུར། འདི་ནི་ཁོའི་རྩ་དོན་དང་མི་འཚམས་
པ་ཞིག་རེད། ཁོ་དང་ཁོའི་ཆུང་མ་གཉིས་བཟའ་འཐོར་བྱས་ནས་ད་ནི་བགྲང་བྱ་བཅུ་ཕྲག་
ལྷག་ཕྱིན་ཚར། སྐབས་དེར་ཁོ་ནི་དགའ་དགའ་སྤྲོ་སྤྲོའི་ངང་ཆུང་མ་དང་བཟའ་འཐོར་བྱས་
པ་ཡིན་ལ། དགའ་བ་དེ་ནི་མི་གཞན་དག་གཉེན་སྒྲིག་བྱེད་པའི་སྐབས་ཀྱི་དགའ་བ་དང་
གཉིས་སུ་མེད། དེ་བས། བུད་མེད་སུ་ཞིག་ཡིན་ཡང་རུང་། ཁོས་རང་ཉིད་ཀྱིས་མ་གཞི་ནས་
བུད་མེད་ཅིག་དང་མཉམ་དུ་འཚོ་བ་སྐྱེལ་ཐབས་མེད་པ་རྟོགས་ཤིང་། ཁོ་ལ་མཚོན་ན། ཕོ་
ཧྲེང་གི་འཚོ་བ་ནི་ད་གཟོད་ལོངས་སྤྱོད་ཅིག་ཏུ་འགྱུར། དེ་ལྟར། ཁོས་རང་ཉིད་ལ་འཚོ་
བའི་རྩ་དོན་ངེས་ཅན་ཞིག་གཏན་ལ་ཕབ་ཡོད་དེ། བུད་མེད་སུ་ཞིག་གིས་ཀྱང་དུས་ནམ་
ཡང་རྡོག་ཁྲེས་བསྣམས་ནས་ཁོའི་ཁྱིམ་དུ་འཛུལ་མི་ཆོག་པ་དེའོ། །ཡང་གཅིག་བཤད་ན།
ཁོའི་ཁྱིམ་དུ་ཏག་ཏག་འབོལ་ཁྲི་གཅིག་ལས་མེད་པའི་རྒྱུ་མཚན་ཡང་འདི་ཡིན། འབོལ་
ཁྲི་དེའི་ཞེང་ཇི་ལྟར་ཆེ་ཡང་། ཁོས་རྣམ་ཀུན་མཛའ་མོ་དག་ལ་རང་ཉིད་ནི་མི་གཞན་དང་
མཉམ་དུ་ཉལ་ཚེ་གཉིད་མི་ཡོང་བར་བརྗོད་དེ། ནམ་གུང་ཡོལ་རྗེས་ཁོ་ཚོ་ཕྱིར་རང་མལ་དུ་
སྐྱེལ་གྱིན་ཡོད། དེ་བཞིན་དུ། ཐེངས་སྔོན་མར་ཐུར་བཟའ་ལ་ཆམ་ནད་ཕོག་ནས་ཁོ་ཚང་
དུ་བསྡད་པའི་དུས་ཐོག་ཐག་ཏུའང་། ཐའོ་མཱ་སི་མོ་དང་མཉམ་དུ་ཉལ་མྱོང་མེད། མཚན་
དང་པོ་ནི་ཁོས་རྐུབ་སྟེགས་རྒྱབ་བསྙེས་མ་དེ་རུ་བསྐྱལ་བ་ཡིན་ལ། ཕྱི་མ་དག་ནི་སྨན་ཁང་
གི་གཞུང་ལས་ཁང་དུ་ཡོད་པའི་རྐུབ་སྟེགས་རིང་པོ་དེ་རུ་བསྐྱལ་བ་ཡིན།
ཡིན་ཡང་ཐེངས་འདིར། ཁོ་རང་མོའི་འཁྲིས་སུ་གཉིད་དུ་ཡུར་སོང་། ཞོགས་པར་
གཉིད་ལས་སད་དུས། ཐུར་བཟའ་ད་དུང་ཁོའི་ལག་པར་འཇུས་ནས་འདུག ཁོ་གཉིས་ནི་
མཚན་ཧྲིལ་བོར་འདི་ལྟར་ཕན་ཚུན་གྱི་ལག་པར་འཇུས་ནས་བསྡད་པ་ཡིན་ནམ། ཁོར་
མཚོན་ན། འདི་ནི་ཅིས་ཀྱང་རློམ་དཀའ་བ་ཞིག་རེད།
གཉིད་དུ་ཡུར་བའི་གོ་རིམ་དུ། མོའི་དབུགས་ཀྱི་རྒྱུ་བ་ཧ་ཅང་ལྕི་ཞིང་ལག་པ་ཤེད་ཤུགས་
ཡོད་རྒུས་ཁོའི་ལག་པར་འཇུས་འདུག(ལག་པར་འཇུས་པ་དམ་དྲགས་པས། ཕྱིར་དབྱུང་ཐབས་
མེད་པར་གྱུར) སྐབས་དེར། མོའི་རྡོག་ཁྲེས་ལྕི་མོ་དེའང་མལ་ཁྲིའི་འགྲམ་དུ་བཞག་ཡོད།
མོ་གཉིད་ལས་དཀྲོགས་པར་ཚོམ་སྟེ། ཁོས་རང་ཉིད་ཀྱི་ལག་པ་ཕྱིར་དབྱུང་མ་ཕོད། དེ
བས། ལུས་པོ་སེམས་ཆུང་གིས་ཕར་འཁོར་ཏེ་མོའི་ཡོད་ཚད་ཞིབ་ལྟ་བྱས།
ཁོས་ཡང་བསྐྱར་མོ་ནི་སུ་ཞིག་གིས་རིན་ཆེན་སྒྲོམ་དུ་བཅུག་སྟེ་ཆུ་རུ་བསྐྱུར་བའི་
ཁྱེའུ་ཞིག་རེད་ཨང་ཞེས་ཆིག་ལབ་ཅིག་བརྒྱབ་ཅིང་། ཆུ་བོ་ནི་ཐུར་ལ་དྲག་ཏུ་འབབ་པར་
བྱེད་པས། སུ་ཞིག་གིས་ཁྱེའུ་བཅུག་པའི་སྒྲོམ་ཆུང་ཞིག་དེ་ལྟར་ཆུ་བོའི་གཞུང་ལ་བསྐྱུར་ཏེ་
འཁུར་དུ་འཇུག་ཕོད་ཨང་ཡང་སྙམ། གལ་སྲིད་རྒྱལ་པོ་ཧྥེ་རའོ་ཡི་བུ་མོས་རྨའོ་བཟེ་བཟི་
བཞག་པའི་སྒྲོམ་ཆུང་དེ་ཟིན་མེད་པ་ཡིན་ན། འཇིག་རྟེན་འདིར《གསུང་རབ་རྙིང་མ》
འབྱུང་མི་སྲིད་ལ། མིའི་རིགས་ཀྱི་ཤེས་རིག་ཇི་སྙེད་ཀྱང་ཇི་ལྟར་འབྱུང་། གནའ་བོའི་ལྷ་
རབས་གང་མང་ཞིག་ཕྲུ་གུ་རྙེད་པའི་བྱུང་རིམ་འདི་ལས་མགོ་བརྩམས་ཡོད་ཨང་། རྒྱ་ལ་བྷོ་
རེ་བྷ་ཟིས་ཁྱེའུའི་དུས་ཀྱི་ཨེ་རྡི་ཕི་སི་ཉར་མེད་ཚེ། སོ་ཧྥུའུ་ཁི་ལེ་ཟིས་ཀྱང་རང་ཉིད་ཀྱི་སྐྱོ་
གར་རླབས་ཆེན་དག་ཇི་ལྟར་རྩོམ་མམ།
སྐབས་དེར། ཐའོ་མཱ་སིས་ད་དུང་དཔེ་འཇོག་པ་ནི་ཉེན་ཁའི་གནས་ཤིག་ཡིན་པ་ཚོར་
མེད། འོན་ཏེ། མིའི་ཡོད་ཚད་ནི་དཔེ་རུ་བཞག་ནས་བརྗོད་ག་ལ་རུང་། དཔེ་འཇོག་སྟབས་
བདེ་ཞིག་ལས་ཀྱང་བརྩེ་དུང་འཁྲུངས་སྲིད་པ་རེད།
ཁོ་དང་ཁོའི་ཆུང་མ་གཉིས་ཀས་མཉམ་དུ་འཚོ་བ་རོལ་ནས་ལོ་གཉིས་ཙམ་མ་སོང་
བར་བུ་གཅིག་སྐྱེས། ཕྱིས་སུ་བཟའ་འཐོར་བྱེད་སྐབས། ཞལ་ལྕེ་བས་བུ་ཆུང་ཨ་མར་བཅད་
ཅིང་། ཐའོ་མཱ་སིས་ཁོ་མ་བུ་གཉིས་ཀར་གླ་ཕོགས་ཀྱི་སུམ་ཆའི་གཅིག་སྤྲད་ཚེ། ད་གཟོད་ཟླ་
རེར་ལན་གཉིས་ལ་བུ་ཆུང་དང་འཕྲད་པའི་སྐལ་བ་ལྡན་པར་བྱས།
འོན་ཏེ། རྣམ་ཀུན་ཐའོ་མཱ་སི་བུ་ཆུང་ལ་བལྟ་རུ་འགྲོ་རན་དུས། བུ་ཆུང་གི་ཨ་མས་ཁོ་
ཕ་སྤད་གཉིས་ཀ་འཕྲད་པའི་དུས་ཆད་ནམ་ཡང་ནར་འགྱངས་བྱས་འོངས། གལ་ཏེ་ཐའོ་མཱ་
སིས་མོར་ལེགས་སྐྱེས་རྩ་ཆེན་རེ་ཕུལ་བ་ཡིན་ན། ཁོ་ཕ་བུ་གཉིས་ཀ་ངོ་འཕྲད་རྒྱུའང་ཅུང་
སླ་རུ་འགྲོ་བས། ཐའོ་མཱ་སིས་བུ་ཆུང་གི་བརྩེ་བ་འཐོབ་དགོས་ན། ཐོག་མར་ཨ་མར་རྔན་པ་
འཇལ་དགོས་པའི་གནས་ལུགས་དེ་གཞི་ནས་རྟོགས་ཤིང་། རྔན་པ་དེའང་བུ་ཆུང་དང་མ་
ཕྲད་པའི་སྔོན་ལ་འཇལ་དགོས་པ་ཞིག་ཡིན་པ་རྟོགས། ཁོས་ནམ་རྒྱུན་ཕྱིས་སུ་རང་ཉིད་ཀྱི་
བསམ་གཞིག་གཏོང་སྟངས་བུ་ཆུང་ལ་བསླབ་དགོས་པར་སྙམ་མོད། འོན་ཏེ། བསམ་གཞིག་
དེ་དག་ནི་བུ་ཆུང་གི་ཨ་མའི་བསམ་ཚུལ་དང་ཐ་དད་དུ་གྱུར་པ་འབའ་ཞིག་ཡིན་པས།
རྣམ་ཀུན་དོན་འདི་ཉིད་ཡིད་ལ་འཁོར་ཐེངས་རེར། ཁོ་རང་གཞི་ནས་ངལ་དུབ་ཀྱིས་ཟིན་
འོངས། གཟའ་ཉི་མ་ཞིག་ལའང་། མོས་ཆེས་མཇུག་མཐའི་སྐད་ཅིག་མ་དེར་བུ་ཆུང་ཐའོ་
མཱ་སི་དང་མཉམ་དུ་འགྲོ་རུ་མ་བཅུག་ལ། ཁོས་ཀྱང་དེ་ནས་བཟུང་ཚེ་རབས་འདིར་བུ་ཆུང་
དང་མི་འཕྲད་པའི་སེམས་ཐག་བཅད་པ་རེད།
ཡང་གཅིག་བཤད་ན། ཁོ་རང་ཏག་ཏག་ཕྲུ་གུ་འདི་ཉིད་འབའ་ཞིག་ལ་ཞེ་ཐོགས་
པ་ལས་ཕྲུ་གུ་གཞན་ལ་ཞེ་མི་ཐོགས་དོན་ཅི་ཡིན་ནམ། སྟེས་དབང་གི་མཚན་མོ་དེ་མ་
གཏོགས། ཕྲུ་གུ་འདི་དང་ཁོ་གཉིས་ཀའི་བར་དུ་འབྲེལ་བ་ཅི་ཞིག་ཡོད་ཨང་། ཁོས་བུ་ཆུང
སྙོར་སྐྱོང་གི་དངུལ་དག་སྐར་གང་ཡང་མ་ཆད་པར་སྤྲད་ཆོག་མོད། འོན་ཏེ། ཕ་བུའི་བརྩེ་
འདང་ཡོད་མདོག་གིས་ཕྲུ་གུ་འདིའི་ཨ་ཕ་བྱ་དགོས་དོན་ཅི་ཡང་མེད།
རེད་དེ། འཇིག་རྟེན་འདིར་དེ་འདྲའི་གནས་ལུགས་ག་ལ་ཡོད། ཐ་ན་ཐའོ་མཱ་སིའི་ཕ་
མ་གཉིས་ཀས་ཀྱང་ཁོའི་བསམ་ཚུལ་དེར་གཤེ་གཤེ་བཏང་འོངས་ལ། གལ་སྲིད་ཐའོ་མཱ་
སིས་རང་ཉིད་ཀྱི་བུ་ལ་བུ་འདང་མི་འཇོག་ཚེ། ཁོ་རྒན་རྒོན་གཉི་གས་ཀྱང་ཐའོ་མཱ་སི་བུ་རུ་
མི་བརྩི་ཞེས་ཀུན་ལ་བསྒྲགས་ཤིང་། ཏག་ཏག་འདིའི་ཆེད་དུ། ཁོ་གཉིས་ཀ་བསམ་གཟས་
ནས་མནའ་མ་དང་ཉེ་བར་བསྙེན་པར་དགའ་ལ། ད་དུང་མི་གཞན་གྱི་མདུན་ནས་རང་
ཉིད་ལ་ཕྱོགས་རིས་མེད་ཚུལ་དང་རྒྱུ་འབྲས་ཡོད་ལུགས་སོགས་སྟོན་པར་ཡང་རངས།
དེ་ནས་རིང་བོ་མ་སོང་བར། ཐའོ་མཱ་སི་རང་ཉིད་ཀྱི་བུ་དང་ཆུང་མ། ད་དུང་ཕ་མ་
གཉིས་སོགས་ལ་རིང་དུ་གྱེས། གོ་རིམ་དེར་ཏག་ཏག་ཁོ་ལ་ཐོབ་པ་ནི་བུད་མེད་ཀྱི་འཇིགས་
སྣང་འབའ་ཞིག་རེད། ཁོས་ནམ་རྒྱུན་བུད་མེད་ལ་རེ་བ་བྱེད་བཞིན་ཡོད་ལ། ཁོ་ནམ་ཡང་
བུད་མེད་ལ་འཇིགས་སྣང་སྐྱེ་བཞིན་ཡང་ཡོད། རེ་སྨོན་དང་འཇིགས་སྣང་གི་སོ་མཚམས་
དེ་ནས། ཅིས་ཀྱང་བཏང་སྙོམས་ཀྱི་ལམ་ཞིག་རྙེད་དགོས་ཏེ། ལམ་དེ་ནི་ཁོ་ལ་མཚོན་
ན “མཚན་གཅིག་གི་ཉལ་རོགས” ཞེས་པ་དེ་ཡིན། ཁོས་ནམ་རྒྱུན་རང་ཉིད་ཀྱི་ཉལ་
རོགས་དག་ལ “བརྩེ་དུང་མེད་པའི་འབྲེལ་བ་ཞིག་ཡིན་ཚེ། ཕ་རོལ་པོའི་འཚོ་བ་དང་རང་
དབང་ལ་ཐེ་གཏོགས་བྱེད་དབང་མེད་ལ། ཏག་ཏག་འབྲེལ་བ་འདི་ཉིད་འབའ་ཞིག་གིས་ད་
གཟོད་ཕན་ཚུན་ལ་བདེ་བ་སྟེར་ཐུབ” ཅེས་ལབ་ཀྱིན་ཡོད།
“མཚན་གཅིག་གི་ཉལ་རོགས” ཞེས་པ་འདི་བརྩེ་དུང་གི་དབང་དུ་མི་འགྲོ་བའི་
སླད་དུ། ཁོ་ནི་རང་ཉིད་ཀྱི་གནའ་འགྲོགས་ཤིག་ལ་འཕྲད་དུ་འགྲོ་དུས་ཀྱང་དུས་ཡུན་ངེས་
ཅན་ཞིག་བསྒྱངས་རྗེས་ད་གཟོད་འགྲོ་བཞིན་ཡོད། ཐའོ་མཱ་སིས་འདི་ནི་ཐབས་མཆོག་ཅིག་
རེད་ཨང་སྙམ་གྱིན་ཡོད་ལ། ཁོས་རང་ཉིད་ཀྱི་གྲོགས་པོ་དག་ལའང་། “གསུམ” ཞེས་
པའི་རྩ་དོན་ཞིག་རྒྱུན་འཁྱོངས་བྱ་དགོས་པར་ཁ་ཕོ་འཐེན་གྱིན་ཡོད་དེ། གནས་སྐབས་
ཙམ་དུ་བུད་མེད་གཅིག་ལ་ཉལ་ཆོག་མོད། འོན་ཏེ་ཉལ་བའི་ལན་གྲངས་གསུམ་ལས་
བརྒལ་མི་རིགས་པའམ། ཡང་ན། དུས་ཡུན་རིང་བོར་བུད་མེད་གཅིག་འབའ་ཞིག་བཙལ་
ཆོག་མོད། ཡིན་ཡང་དུས་ཆད་སྔ་ཕྱིའི་བར་དུ་ཅིས་ཀྱང་བདུན་ཕྲག་གསུམ་གྱིས་བསྐལ་
པར་བྱ་དགོས་པ་དེའོ།
ཐབས་མཆོག་འདི་འདྲ་ཞིག་རྙེད་པས། ཁོ་རང་དགའ་རོགས་རྙིང་བ་དག་དང་འབྲེལ་
ཐག་འཆད་ཀྱིན་མེད་ལ། དགའ་རོགས་གསར་པ་ཁ་ཤས་ཀྱང་ངོ་ཤེས་ཐུབ་ཀྱི་ཡོད། འོན་ཏེ།
ཐའོ་མཱ་སིའི་སེམས་ཤེས་མཁན་ཤིན་ཏུ་ཉུང་། ཁོའི་དགའ་རོགས་འདི་དག་གི་གྲས་སུ། ཏག་
ཏག་ས་བྷེ་ནཱ་གཅིག་པུས་ད་གཟོད་ཁོ་རང་རྟོགས་ཀྱིན་ཡོད། མོ་ནི་རི་མོ་བ་ཞིག་ཡིན་ལ།
ནམ་རྒྱུན “ངའི་སེམས་པ་ཁྱོད་ལ་ཤོར་དོན་ནི་ཁྱོད་རང་འཁོར་བའི་འདམ་གྱིས་མ་གོས་
པས་ཡིན། འཁོར་བའི་འདམ་རྫོབ་ཏུ་ཁྱོད་ནི་ཅིས་ཀྱང་མེ་ཏོག་པདྨ་ཞིག་དང་མཚུངས་
ལ། ཨ་རི་དང་ཨུ་རུ་སིའི་གློག་བརྙན་གང་དུའང་། ཁྱོད་ནི་རྣམ་པ་ཀུན་ཏུ་ལྟ་མཁན་གྱི་ཞེ་
མཇེད་པའི་མི་སྣ་དེ་ཡིན་སྲིད” ཅེས་བཤད་འོངས།
དེར་བརྟེན། ཁོས་ཐུར་བཟའ་ལ་ཕུ་རཱ་རྒུ་རུ་ལས་ཀ་འཚོལ་དུས་ཀྱང་ས་བྷེ་ནཱར་རོགས་
བྱེད་དུ་བཅུག་པ་ཡིན་ལ། ས་བྷེ་ནཱས་ཀྱང་ཁོ་གཉིས་བར་གྱི“མཚན་གཅིག་གི་ཉལ་རོགས”
ཞེས་པའི་འབྲེལ་བ་དེར་བསམས་ཏེ་རང་ནུས་ཅི་ལྕོགས་བགྱི་བར་ཁས་འཆེས་ཤིང་། རིང་
བོ་མ་སོང་བར་རྩོམ་སྒྲིག་ཁང་ཞིག་གི་པར་རིས་བཀྲུ་བའི་ལས་གནས་ཤིག་རྙེད། ལས་ཀ་
འདིར་དམིགས་བསལ་གྱི་ལག་རྩལ་ཆེར་མི་དགོས་མོད། འོན་ཏེ། ལས་ཀ་འདི་འདྲ་ཞིག་
རེག་པས། ཐུར་བཟའ་ནི་ཞབས་ཕྱི་བ་ཞིག་ནས་འཕྲལ་མར་གསར་འགྱུར་གྱི་ལས་ཀ་
གཉེར་མཁན་ཞིག་ཏུ་གྱུར་པ་རེད། ཡང་གཅིག་བཤད་ན། ཐུར་བཟའ་ནི་ས་བྷེ་ནཱ་རང་ཉིད་
དངོས་སུ་ཡོང་ནས་རྩོམ་སྒྲིག་ཁང་དེར་ངོ་སྤྲོད་བྱས་པ་ཡིན་པས། ཐའོ་མཱ་སིའི་སེམས་སུ།
རང་ཉིད་ལ་མོ་ལས་ལྷག་པའི་དགའ་རོགས་ཤིག་མེད་ཨང་སྙམ།
“མཚན་གཅིག་གི་ཉལ་རོགས” ཞེས་པའི་དམ་བཅའ་དེའི་དབང་གིས་ཐའོ་མཱ་
སིར་ཚེ་རབས་འདིར་བརྩེ་དུང་ལ་རོལ་བའི་སྐལ་བ་མེད་པར་གྱུར། གལ་སྲིད་ཁོ་རང་དམ་
བཅའ་འདི་དང་འགལ་ཚེ། ཁོའི་དགའ་རོགས་དེ་དག་གིས་ཅིས་ཀྱང་ཁོ་ལ་མཐོང་ཆུང་བྱ་
སྲིད་ལ། དགོས་མེད་ཀྱི་ཀླན་ཀ་ཡང་མང་དུ་འཚོལ་ངེས།
དེ་བས། ཁོས་ཐུར་བཟའ་ལ་ཤག་མིག་གཅིག་ཅན་གྱི་ཁང་པ་ཞིག་གླས་ཤིང་། མོས་
རྡོག་ཁྲེས་ལྕི་མོ་དེའང་དེ་གར་འཁྱེར་དུ་བཅུག ཐའོ་མཱ་སིས་མོར་ལྟ་སྐྱོང་བྱ་འདོད་ལ་སྲུང་
སྐྱོབ་ཀྱང་བྱ་འདོད། ད་དུང་མོ་དང་མཉམ་དུ་སྡོད་པ་ནི་ལོངས་སྤྱོད་ཅིག་ཏུའང་སེམས་ཡོད།
འོན་ཏེ། ཁོའི་ངོས་འཛིན་དུ། རང་ཉིད་ཀྱི་འཚོ་བ་རོལ་སྟངས་འདིར་ནམ་ཡང་འགྱུར་བ་
གཏོང་དགོས་མི་འདུག་སྙམ་ཡོད། དེར་མ་ཟད། མོ་རང་ཁྱིམ་དུ་ཞག་འདུག་བྱེད་བཞིན་
པའང་གཞན་ལ་ཤེས་སུ་འཇུག་མི་འདོད་དེ། མཚན་མོར་མཉམ་དུ་སྡོད་པ་ནི་ཁོ་ལ་མཚོན་
ན་བརྩེ་དུང་གི་ཉེས་པ་བསགས་པའི་བདེན་དཔང་དེ་ཡིན།
ཁོས་ནི་དུས་ནམ་ཡང་བུད་མེད་ཅིག་དང་ལྷན་དུ་མཚན་གཞུང་ཧྲིལ་བོ་ཞིག་བསྐྱལ་
མི་སྲིད། གལ་ཏེ་བུད་མེད་དེ་དག་གི་ཁྱིམ་ལ་ཕར་སོང་བ་ཡིན་ཚེ། དོན་དག་ཀྱང་སྔར་བས་
སྟབས་བདེ་རུ་འགྲོ་སྲིད་དེ། ཁོ་རང་དུས་ནམ་ཞིག་ལ་ཕྱིར་ཡོང་འདོད་ན་དེ་དུས་ཡོང་ཆོག་
པ་རེད། རྒྱ་ལ་བུད་མེད་དེ་དག་རང་ཁྱིམ་དུ་ཚུར་ཡོང་ཚེ་ད་ནི་ཅིས་ཀྱང་ཀླན་ཀ་ངེས་ཅན་
ཞིག་ཡོད། ཁོས་རང་ཉིད་ཀྱི་གུད་དུ་མི་ཞིག་ཡོད་ཚེ་མཚན་མོར་གཉིད་མི་ཁུག་པ་སོགས་
ལ་ཁ་གཡར་ཏེ། ནམ་གུང་དུ་བུད་མེད་དེ་དག་ཕྱིར་རང་མལ་དུ་སྐྱེལ་ཐབས་བྱ་དགོས།
སྐད་ཆ་འདི་ཕལ་ཆེར་བདེན་པ་འདྲ་མོད། འོན་ཏེ། རྒྱུ་རྐྱེན་གཙོ་བོ་ནི་དེ་བས་ཀྱང་ཅུང་ཡ་
ང་བ་ཞིག་སྟེ། རྣམ་ཀུན་འཁྲིག་པ་སྤྱད་རྗེས། ཁོ་ལ་ཁེར་རྐྱང་དུ་འདུག་འདོད་པའི་འདུན
པ་དྲག་པོ་ཞིག་སྐྱེས་འོངས། དོན་འདི་ཁོས་ད་ལྟའི་བར་དུ་རང་ཉིད་ཀྱི་དགའ་རོགས་ཚོར་
བཤད་ཕོད་མེད། མཚན་གུང་ལ་ལུས་པོ་ཆ་མེད་ཅིག་གི་གུད་ནས་གཉིད་ལས་སད་རྒྱུ་ནི་
ཁོར་མཚོན་ན་ཞེ་མཇེད་པའི་དོན་ཞིག་རེད་ལ། ཕོ་མོ་གཉིས་ཞོགས་པར་མལ་ལས་ལང་
བའི་རྣམ་པ་དེས་ཀྱང་ཁོ་རང་སྐྱུག་བྲོ་བར་བྱེད། ད་དུང་རང་ཉིད་ཀྱིས་ཁྲུས་ཁང་དུ་སོ་
འཁྲུད་ཀྱིན་པའི་སྒྲ་ཡང་ཁོས་མི་གཞན་ལ་གོ་རུ་འཇུག་མི་འདོད་ཅིང་། མི་གཉིས་ཀྱིས་
མཉམ་དུ་ཞོགས་ཟས་ལ་རོལ་བ་དེས་ཀྱང་ཁོར་སེམས་འགུལ་ཅི་ཡང་ཐེབས་ཀྱིན་མེད།
དེ་བས། ཞོགས་པ་དེར་གཉིད་ལས་སད་རྗེས། ཐུར་བཟའ་སྔར་བཞིན་རང་ཉིད་ཀྱི་
ལག་མགོར་དམ་པོར་འཇུས་འདུག་པ་མཐོང་བ་ན་ཁོ་རང་དེ་འདྲའི་ཧ་ལས་དགོས་པའི་རྒྱུ་
མཚན་ཡང་འདི་ལ་ཐུག་ཡོད། སྐབས་དེར་ཁོས་མོར་ལྟ་བཞིན་ཡང་སྙིང་དོན་དག་ཅི་ཞིག་
བྱུང་སོང་བའང་མ་
་བའང་མ་རྟོགས་ལ། ཕྱིར་དྲན་དུ། འདས་ཟིན་པའི་ཆུ་ཚོད་ཁ་ཤས་ཀྱི་ཡུན་ལ།
ཁོས་ནི་ཅི་ཡིན་མི་ཤེས་པའི་བདེ་སྐྱིད་ཀྱི་རོ་མངར་ངེས་ཅན་ཞིག་ལ་མྱངས་ཟིན་པ་འདྲ།
དེ་ནས་བཟུང་། ཁོ་གཉིས་ཀས་ལྷན་དུ་ཉལ་བར་ངང་སྒུག་བྱེད་བཞིན་ཡོད། ཐ་ན་
འཁྲིག་པ་སྤྱོད་པའི་དམིགས་ཡུལ་ཡང་འདོད་པའི་བདེ་བར་རོལ་སླད་མ་ཡིན་པར། ཉལ་
ས་གཅིག་ཏུ་གཉིད་ཆེད་ཡིན་པར་བརྗོད་ཆོག དེ་བས་ཀྱང་མོར་མཚོན་ན། ཁོ་རང་མེད་
ཚེ་གཉིད་མི་ཡོང་བ་ཞིག་ཏུ་གྱུར་འདུག རྒྱ་ལ་མོ་གཅིག་པུ་ཤག་མིག་གཅིག་ཅན་གྱི་ཁང་
པ(ཐ་སྙད་འདི་ནི་རིམ་བཞིན་ཁ་གཡར་ས་ཞིག་ཏུ་འགྱུར་བཞིན་འདུག)དེར་ཉལ་དགོས་
ཚེ། མཚན་ཧྲིལ་བོར་གཉིད་ཡེ་ནས་མི་ཁུག་པ་འདྲ། འོན་ཏེ། མོ་ཐའོ་མཱ་སིའི་རུམ་དུ་ཡོད་
ཚེ། ཞོགས་ཇི་ལྟར་ལངས་ཀྱང་ག་ལེ་ག་ལེར་གཉིད་དུ་ཡུར་འགྲོ་བ་ཡིན། ཁོས་མོར་གཏམ་
རྒྱུད་རེའི་མགོ་རྐང་བསྒྲིགས་ཏེ་ཁ་རོག་གེར་ལབ་པའམ། ཡང་ན་འབྲེལ་མེད་དོན་གཞན་
གྱི་དོན་ཙག་ཙིག་རེ་སྐད་དམའ་མོས་ཡང་ནས་བསྐྱར་དུ་ལབ་ཀྱང་། མོར་མཚོན་ན། ཅིས་
ཀྱང་མཉན་བྲོད་ཅིང་སེམས་ལ་འབབ་པ་ཞིག་ཏུ་འགྱུར། ཐུར་བཟའི་སྣང་ངོར་སྐད་ཆ་དེ་
དག་ནི་རིམ་བཞིན་འཕྲུལ་སྣང་རབ་རིབ་ཅིག་ཏུ་གྱུར་ཏེ་མོ་རྨི་ལམ་གྱི་ཞིང་ལ་འདྲེན་པར་
བྱེད། དེ་ལྟར། ཁོས་མོའི་གཉིད་ལ་མངའ་དབང་བསྒྱུར་ཅིང་། དུས་ནམ་ཞིག་ལ་མོ་གཉིད་
དུ་འཇུག་འདོད་ཚེ། དུས་དེ་རང་ལ་མོ་གཉིད་དུ་ཡུར་འགྲོ་བ་ཞིག་ཏུ་གྱུར་ཡོད།
གཉིད་ཀྱི་གནས་སྐབས་སུ། མོ་སྔར་བཞིན་ཐོག་མའི་མཚན་གཞུང་དེ་དང་འདྲ་བར་
ཁོ་ལ་དམ་པོར་འཇུས་ནས་འདུག་ཅིང་། ཁོའི་མཁྲིག་མའམ། མཛུབ་མོ། ཡང་ན་རྐང་
པའི་སྲེ་ལོང་གང་ཞིག་དམ་པོར་བཟུང་ནས་འདུག་པས། འདི་ལས་ཐར་དགོས་ཚེ། ཁོས་
ཅིས་ཀྱང་བྱེད་ཐབས་གང་འཚམས་རེ་སྤྱོད་དགོས་པ་ཡིན། རྣམ་ཀུན་རང་ཉིད་ཀྱི་མཛུབ་
མོ(ཡང་ན་མཁྲིག་མའམ་སྲེ་ལོང)ཕྱིར་འདོན་པར་རྩོམ་དུས། མོ་གཉིད་རྨུགས་ཀྱི་སྣང་བ་
རབ་རིབ་དེ་ལས་དཀྲོག་པར་བྱེད་དེ། རྒྱུ་མཚན་གཉིད་ཀྱི་གནས་སྐབས་སུའང་མོས་ཐའོ་
མཱ་སི་རང་ཉིད་ཀྱི་སྙིང་ནོར་གང་ཞིག་དང་འདྲ་བར་བསྲུངས་ནས་བསྡད་ཡོད་པས་རེད།
དེར་བརྟེན། ཐུར་བཟའ་གཉིད་ལས་མི་དཀྲོག་པའི་སླད་དུ། ཁོས་ནམ་རྒྱུན་དངོས་པོ་ཙག་
ཙིག་རེ(རྡོག་པོར་དྲིལ་བའི་གཉིད་ལྭ་ཞིག་གམ། འདྲུད་ལྷམ་ཞིག དཔེ་དེབ་ཅིག}མོའི་
ལག་ཏུ་འཇོག་པར་བྱེད་ལ། མོས་ཀྱང་དངོས་པོ་དེ་དམ་པོར་བསྡམས་ནས་འདུག་པས། དེ་
ནི་ཁོའི་ལུས་པོའི་ཆ་ཤས་གང་ཞིག་མིན་གྲང་སྙམ་འོངས།
མཚན་མོ་ཞིག་ལ། ཁོས་མོ་གཉིད་དུ་བཅུག་རྗེས(སྐབས་འདིར་མོ་ད་དུང་གཉིད་མ་
སད་ཀྱི་མཚམས་སུ་ཡོད་པས། སྔར་བཞིན་ཁོ་ལ་ཨ་ལན་སྟེར་ཐུབ) “ཡ། ད་ང་འགྲོ་རྒྱུ་
ཡིན” ཞེས་བཤད་པར། མོས “གང་དུ་འགྲོའམ” ཞེས་དྲིས་བྱུང་། “ང་རང་ཕྱི་རོལ་ཏུ་
འགྲོ་དགོས།” ཁོས་འདི་ལྟར་ནན་ཏན་གྱིས་ལབ་པ་ན། མོས “དེས་ན། ངའང་ཁྱོད་དང་
མཉམ་དུ་འགྲོ་རྒྱུ་ཡིན” ཞེས་བཤད་རྗེས་མལ་ཁྲི་རུ་ཡར་ཙོག་བྱུང་། “དེ་ལྟར་མ་བྱེད། ང་
སོང་རྗེས་ད་ནི་ཕྱིར་ཡོང་རྩིས་མེད།” ཁོས་འདི་ལྟར་འཆད་ཞོར་ཁང་པ་ལས་སྒོར་བུད་པ་
ན། མོའང་ཡར་ལངས་ནས་སྒོ་འགྲམ་དུ་བསླེབས་ཤིང་མིག་ཟུང་ཁྲ་ཀོར་རེར་ཁོ་ལ་ཅེར་
ནས་འདུག མོས་ལུས་ལ་སྨད་གཡོག་ཙམ་ལས་ཅི་ཡང་གྱོན་མི་འདུག་ལ། ངོ་ཤ་སྦྲིད་
ཅིང་རྣམ་འགྱུར་གང་ཡང་མི་འདུག་མོད།
འོན་ཏེ་གོམ་པའི་འདེགས་འཇོག་སྔར་བཞིན་
ཤུགས་ཀྱིས་ཁེངས་འདུག ཐའོ་མཱ་སིས་མོའི་མཐོང་ལམ་དུ་སྒོ་དམ་པོར་གཏན་རྗེས། སྒོ་
འགྲམ་ནས་བར་ཁྱམས(ཐོག་ཁང་གི་བར་ཁྱམས)སུ་ཕྱིན། དེའི་མུར། མོས་ཀྱང་ཁང་པའི་
སྒོ་གླེགས་ཤེད་ཀྱིས་ཕྱེ་རྗེས། ཁོའི་ཕྱི་བཞིན་འབྲངས་ཏེ་འོངས་ལ། གཉིད་མ་སད་ཀྱི་བར་
མཚམས་དེར། ཐུར་བཟའ་ཐའོ་མཱ་སི་དུས་གཏན་དུ་རང་ཉིད་དང་ཁ་འབྲལ་བར་ཚོམ་
པས། མོས་ད་ནི་ཅིས་ཀྱང་ཁོ་ལ་བཤོལ་འདེབས་དགོས་ཨང་སྙམ། ཁོ་རང་གཅིག་ཐོག་ཏུ་
བབས་ཤིང་། ཐེམ་སྐས་ཀྱི་གུད་དུ་འགྲེང་ནས་མོར་བསྒུགས་ཏེ་བསྡད། ཐུར་བཟའ་དེ་གར་
བསླེབས་རྗེས་ཐའོ་མཱ་སིའི་ལག་པར་འཇུས་ཏེ་རང་ཉིད་ཀྱི་གན་དུ་ཁྲིད་འོངས་ཤིང་། རང་
ཉིད་ཀྱི་མལ་ཁྲི་རུ་སྡོད་དུ་བཅུག
ཐའོ་མཱ་སིའི་སེམས་སུ། བུད་མེད་ཅིག་དང་མཉམ་དུ་འཁྲིག་པ་སྤྱོད་པ་དང་བུད་མེད་
ཅིག་དང་ལྷན་དུ་ཉལ་བ་གཉིས་ཡེ་ནས་མི་འདྲ་བའམ། ཡང་ན་ཐ་དད་དུ་གྱུར་པའི་བརྩེ་བ་
ཞིག་རེད་སྙམ། བརྩེ་དུང་ནི་བུད་མེད་ཅིག་ལ་འཁྲིག་པ་སྤྱོད་སྙམ་པའི་འདོད་པ(འདོད་པ་
འདི་ནི་བུད་མེད་མང་བོ་ཞིག་ལ་བཅངས་ཆོག)ལས་བྱུང་བ་མ་ཡིན་པར། བུད་མེད་དེ་དང་
མལ་ས་གཅིག་ཏུ་ཉལ་བསམ་པའི་འདོད་པ(འདོད་པ་འདི་ནི་ཏག་ཏག་བུད་མེད་གཅིག་
ཙམ་ལ་མ་གཏོགས་འཆང་དུ་མེད)ལས་བྱུང་བ་རེད།
ནམ་གུང་ཙམ་ཞིག་ལ། མོས་གཉིད་གུང་ནས་ངུ་འབོད་བྱས་འོངས་པས། ཐའོ་མཱ་སིས་
འཕྲལ་མར་མོ་གཉིད་ལས་བསླངས། འོན་ཏེ། མོས་ཐའོ་མཱ་སི་མཐོང་མ་ཐག “ཁྱོད་རང་ཕར་
སོང་ཞིག” ཅེས་སྡིགས་མོ་ཡང་ཡང་བྱེད་ཅིང་། དེའི་མུར། སྔོན་ཏག་ཏག་ལ་རྨིས་པའི་རྨི་
ལམ་དེ་ཐའོ་མཱ་སིར་འདི་ལྟར་ལབ་བྱུང་། ཁོ་གཉིས་ས་བྷེ་ནཱ་དང་ལྷན་དུ་ས་ཆ་ག་གེ་མོ་ཞིག་
ཏུ་འདུག་ལ། དེ་ནི་ཁང་པ་ཆེན་པོ་ཞིག་རེད། ཁང་པ་དེའི་ཡང་དབུས་སུ་མལ་ཁྲི་ཞིག་བཞག་
འདུག་ཅིང་། དེ་ནི་ཟློས་གར་ཁང་ཞིག་གི་གར་སྟེགས་དང་ཡོངས་སུ་མཚུངས། ཐའོ་མཱ་སིས་
མོ་ཉེ་ལོགས་ཤིག་ནས་སྡོད་དུ་བཅུག་རྗེས། མོའི་མིག་མདུན་དུ་ས་བྷེ་ནཱ་དང་མཉམ་དུ་འཁྲིག་
པ་སྤྱད་བྱུང་། མིག་མདུན་དུ་འབྱུང་བཞིན་པའི་ཡོད་ཚད་ལ་ལྟ་བཞིན་མོའི་སེམས་སུ་ན་
ཟུག་བཟོད་དཀའ་བ་ཞིག་སྐྱེས། མོས་ལུས་ཀྱི་ན་ཟུག་གིས་སེམས་ཀྱི་སྡུག་བསྔལ་གཞོམ་ཆེད།
ཁབ་རྩེ་རྣོན་པོ་ཞིག་རང་གི་སེན་བར་དུ་གདབ། “ན་ཟུག་དེ་ནི་ཧ་ཅང་བཟོད་དཀའ་བ་ཞིག་
རེད།” མོས་སྤར་ཁ་དམ་པོར་བསྡམས་ནས་འདི་ལྟར་བཤད་ལ། ཚུལ་དེར་བལྟས་ན། མོའི་
སེན་བར་དུ་དངོས་གནས་ཁབ་ཅིག་བཏབ་ཟིན་པ་དང་འདྲ།
ཐའོ་མཱ་སིས་མོ་རང་ཉིད་ཀྱི་པང་དུ(མོའི་ལུས་པོ་སྔར་བཞིན་འདར་ལྕུག་ལྕུག་བྱེད)
བླངས་པ་ན། ག་ལེ་ག་ལེར། མོ་ཡང་བསྐྱར་ཐའོ་མཱ་སིའི་པང་ནས་གཉིད་དུ་ཡུར་སོང་།
ཕྱི་ཉིན། མདང་དགོང་གི་རྨི་ལམ་དེ་ལས་འཕྲོས་ཏེ། ཁོའི་ཡིད་ལ་དོན་གཞན་ཞིག་
འཁོར་ཡོང་། ཁོས་མདུན་ཅོག་གི་ཐེམ་སྒམ་ཚུར་འཐེན་ཙ་ན། དེ་རུ་ས་བྷེ་ནཱས་བསྐུར་
འོངས་པའི་འཕྲིན་ཡིག་ཆག་པ་གཅིག་འདུག་ལ། ཅང་མ་འགོར་བར་གཤམ་གྱི་ཚིག་དུམ་
འདི་འདྲ་ཞིག་ཀྱང་རྙེད་བྱུང་། “ངས་རང་ཉིད་ཀྱི་རི་མོ་འབྲི་སའི་ཁང་པ་རུ་ཁྱོད་དང་
མཉམ་དུ་འཁྲིག་པ་སྤྱོད་འདོད།
དེ་ནི་ཟློས་གར་ཁང་ཞིག་གི་གར་སྟེགས་སུ་འཁྲིག་པ་སྤྱོད་
པ་དང་འདྲ་བར། མཐའ་འཁོར་ཡོད་ཚད་ལྟད་མོ་བ་ཡིན་ལ། ཁོ་ཚོར་འུ་གཉིས་དང་ཉེ་བར་
གཅར་བའི་སྐབས་ཡེ་ནས་མེད་མོད། འོན་ཏེ། ཁོ་ཚོའི་མིག་དབང་འུ་གཉིས་དང་གཡོལ་
ཐབས་བྲལ”
དེ་བས་འཚིག་པ་ཟ་བ་ནི་འཕྲིན་ཡིག་དེར་ཟླ་ཚེས་ཀྱང་གསལ་བོར་བཀོད་འདུག་པ་
དེ་རེད། དེ་ནི་ཉེ་བའི་ཆར་བྲིས་པ་ཞིག་རེད་ལ། སྐབས་འདིར་ཐུར་བཟའ་ཐའོ་མཱ་སི་ཚང་
དུ་བསྡད་ནས་ཀྱང་དུས་ཡུན་ངེས་ཅན་ཞིག་ཕྱིན་ཡོད།
དེ་མ་ཐག ཁོས་གློ་བུར་དུ་ཁོང་ཁྲོ་དང་བཅས “ཁྱོད་ཀྱིས་ངའི་འཕྲིན་ཡིག་གློངས་
སམ” ཞེས་སྐད་བརྒྱབ་བྱུང་།
ཐུར་བཟས་འཇུན་ཙམ་ཡང་མི་བྱེད་པར “ཡིན་ཡ། དེས་ན་ཁྱོད་ཀྱིས་ང་རང་སྒོར་
ཕུད་དང” ཞེས་ལབ།
འོན་ཏེ། ཁོས་མོ་སྒོར་མ་ཕུད་ཅིང་། ཉམས་སྣང་ཞིག་ལ། ཐུར་བཟའ་ས་བྷེ་ནཱའི་རི་མོ་
ཁང་གི་རྩིག་ལྡེབས་གང་ཞིག་ལ་བསྙེས་ཏེ། ཁབ་རྩེ་རྣོན་པོ་ཞིག་གིས་རང་གི་སེན་བར་དུ་
འདེབས་ཀྱིན་པའི་སྣང་བ་བྱུང་། དེ་མ་ཐག ཁོས་མོའི་མཛུབ་མོ་དག་དམ་པོར་བཅངས་
ནས་རང་གི་མཆུ་སྒྲོས་ཀྱི་ཉེ་སར་བཀོད་ཅིང་འོ་ཡང་ཡང་བྱས། ཚུལ་དེར་བལྟས་ན། ཕལ་
ཆེར་མཛུབ་མོ་དེ་དག་ཏུ་སྔར་བཞིན་ཁྲག་གི་བཞུར་ཤུལ་མཐོང་ཐུབ་པ་ལྟར་སྣང་།
ཡིན་ཡང་། དུས་དེ་ནས་བཟུང་། ཡོད་ཚད་ཀྱིས་ཁོ་ལ་ལྐོག་ལྐོག་གི་གནས་གང་ཞིག་
ནས་ཀླན་ཀ་འཚོལ་གྱིན་པ་དང་འདྲ། ཕལ་ཆེར་ཉིན་རེ་རེར། མོས་ཁོའི་བརྩེ་དུང་གི་
གསང་བ་ལ་རྒྱུས་ལོན་གསར་པ་རེ་འབྱུང་ཐུབ་ཀྱིན་འདུག
ཐོག་མའི་གནས་སྐབས་སུ། ཁོས་ཅི་ཡང་འཇུན་ཐབས་བྱེད་མོད། འོན་ཏེ། བདེན་
དབང་བསྙོན་དུ་མེད་པ་རེ་མིག་མདུན་དུ་བཤམས་འོངས་ཚེ། ཁོས་ཀྱང་ཐབས་བརྒྱ་ཇུས་
སྟོང་གིས་རང་ཉིད་བུད་མེད་གཞན་ལ་འགྲོགས་པ་དེ་ཐུར་བཟར་བཅངས་པའི་བརྩེ་དུང་
དང་འགལ་བ་ཅི་ཡང་མེད་ཅེས་འགྲེལ་བཤད་ཡང་ཡང་བྱས་ཡོང་། ཡིན་ཡང་། ཁོས་བཤད་
པའི་སྐད་ཆ་དག་ནི་སྔ་ཕྱི་ནང་འགལ་དུ་གྱུར་ཡོད་དེ། ལན་རེར་ཁོས་རང་ཉིད་བུད་མེད་
གཞན་ལ་འགྲོགས་མ་མྱོང་ཞེས་བསྙོན་ཞིང་། ཡང་ལན་རེར་རང་ཉིད་བུད་མེད་གཞན་ལ་
འགྲོགས་པ་དེར་རྒྱུ་མཚན་ངེས་ཅན་ཞིག་ཡོད་མདོག་ཀྱང་བསྟན་འོངས།
ཉིན་ཞིག་ལ། ཁོས་ཁ་པར་ལས་བུད་མེད་ཅིག་ལ་དུས་ཆད་བྱས་པ་རེད། འོན་ཏེ། ཁ་
པར་གྱི་སྒོ་གཏན་རྗེས། ཁོ་ཚང་གི་ཁང་མིག་གཞན་ཞིག་ནས་གྲགས་འགུལ་མཚར་བོ་ཞིག་
མཆེད་འོངས། དེ་ནི་ཕལ་ཆེར་ལུས་པོ་འདར་སྐབས་ཀྱི་སོ་སྒྲ་དང་ཤིན་ཏུ་མཚུངས།
མ་གཞིར། མོ་སྟེས་དབང་གིས་ཁོ་ཚང་དུ་ཡོང་བ་ཡིན་མོད། འོན་ཀྱང་ཁོས་མོ་
བསླེབས་པ་ཡེ་ནས་ཚོར་མ་བྱུང་། སྐབས་འདིར་མོས་སྨན་ཆུ་ཤེལ་དེམ་གང་ལག་པས་
བསྐྱོར་ཏེ་རྔམ་འཐུང་བྱེད་ཀྱིན་འདུག་ལ། ལག་པ་འདར་བ་དང་མཉམ་དུ་ཤེལ་དེམ་སོ་ལ་
འཕྲད་པའི་སྒྲ་ཡང་གསལ་བོར་གྲག་གིན་འདུག
དེ་མ་ཐག ཁོ་རང་མོའི་ཕྱོགས་སུ་བརྒྱུགས་ཤིང་། ཚུལ་དེར་མོ་རང་ཆུ་བོའི་ཀློང་གང་
ཞིག་ཏུ་འབྱིང་བཞིན་པ་ལ་ཐའོ་མཱ་སི་མོའི་སྲོག་བསྐྱབ་ཆེད་དུ་རྒྱུག་བཞིན་པའི་བཟོ་ལྟ་
ཞིག་འདུག མོའི་ལག་ཏུ་བསྐྱོར་བའི་ཤེལ་དེམ་དེ་རུ་ལྷུང་བས། ས་གདན་དུ་སྨན་ཆུའི་དྲི་
མས་གོས་པར་གྱུར། ཐུར་བཟས་འཕག་འཚག་ཡང་ཡང་བརྒྱབ་སྟེ་ཁོ་རང་ཕར་འདེད་རྩིས་
བྱས་མོད། འོན་ཏེ། ཁོས་མོ་སྨྱོན་པ་ཞིག་གི་ཟོལ་གྱིས་མནན་ཏེ་དུས་ཡུན་སྐར་མ་བཅོ་ལྔ་
ཙམ་འདས་པ་ན། མོ་ད་གཟོད་གཞི་ནས་ལྷོད་ལ་འབབ་ཐུབ་པར་གྱུར།
ཁོས་རང་ཉིད་ཁ་གཡར་ས་ཅི་ཡང་མེད་པའི་གནས་སུ་གྱར་འདུག་པ་ཚོར་ལ། དེ་ནི་
ཅིས་ཀྱང་འདྲ་མཉམ་ཞིག་མིན་པའང་རྟོགས་ཡོང་།
དེ་ནི་མོས་ཐའོ་མཱ་སི་དང་ས་བྷེ་ནཱའི་བར་གྱི་འཕྲིན་ཡིག་དེ་དག་མཐོང་མེད་པའི་
ཡར་སྔོན་ཞིག་རེད། སྐབས་དེར་ཁོ་གཉིས་གྲོགས་པོ་ཁ་ཤས་དང་ལྷན་དུ་ཆང་ཁང་དུ་ཕྱིན་
ཏེ། མོར་ལས་ཀ་གསར་པ་ཞིག་རེག་པར་རྟེན་འབྲེལ་ཞུས་པ་རེད། ད་ལྟ་མོ་སྤྱིར་བཏང་གི་
འདྲ་པར་འཁྲུད་མཁན་ཞིག་ནས་རྩོམ་སྒྲིག་ཁང་ཞིག་གི་པར་ལེན་པར་གྱུར་ཟིན། ཐའོ་
མཱ་སི་ཞབས་བྲོ་འཁྲབ་པར་མི་དགའ་བས། ཁོ་ཚོའི་སྨན་ཁང་གི་ལོ་ན་གཞོན་པའི་ལས་
གྲོགས་ཤིག་ཐུར་བཟའི་འཁྲབ་རོགས་སུ་གྱུར། ཁོ་གཉིས་གུས་ཞབས་དང་བཅས་གར་
སྟེགས་སུ་ཕྱིན་ལ། བར་སྐབས་དེར་ཐུར་བཟའ་ནམ་རྒྱུན་ལས་ཀྱང་ཡི་གར་འོང་བ་ཞིག་ཏུ་
སྣང་འོངས། མོས་གར་གྱི་སྟངས་སྟབས་རེ་རེ་ནང་སེམས་ཀྱི་འགྱུར་བར་དྲངས་ཤིང་། ནོར་
འཁྲུལ་མེད་ལ་ཞི་ཞིང་དུལ་བའི་ངང་འཁྲབ་རོགས་དང་ཆབས་ཅིག་གར་ལ་ཞུགས་པའི་
ངང་ཚུལ་མཐོང་བ་ན། ཁོ་རང་རེ་ཞིག་ཧ་ལས་པར་གྱུར། ཞབས་བྲོ་ཚན་པ་དེ་ལས། མོའི་བློ་
དཀར་གཞུང་དྲང་དང་། མོས་ཐའོ་མཱ་སིའི་རེ་འདོད་ཅི་ཡང་སྐོང་འདོད་པའི་སེམས་འདུན་
བཅས་ནི་མ་གཞིར་ཐའོ་མཱ་སི་འབའ་ཞིག་ལ་དབང་བ་ཙམ་མིན་པར་གསལ་འདེབས་
ཀྱིན་པ་འདྲ། མོར་མཚོན་ན། དེ་ནི་ཕལ་ཆེར་སྐྱེས་པ་སུ་ལའང་ཡོད་ཆོག་པ་ཞིག་རེད།
ཡང་གཅིག་བཤད་ན། བར་སྐབས་འདིར། མི་སུ་ཞིག་གིས་མཐོང་ཡང་། ཐུར་བཟའ་དང་
ལོ་ན་གཞོན་པའི་ལས་གྲོགས་དེ་གཉིས་ཅིས་ཀྱང་དགའ་རོགས་ཆ་ཞིག་ལ་འཁྲུལ་ངེས།
ཏག་ཏག་འཆར་སྒོ་འདི་དག་ཁོའི་སེམས་གཅོང་དུ་གྱུར་ལ། ཐུར་བཟའི་ལུས་པོ་ནི་སྐྱེས་
པ་སུས་ཀྱང་དམ་པོར་གླན་ཞིང་འཁྱུད་ཆོག་པ་ཞིག་ཡིན་པའི་གནད་དེ་དྲན་ཙ་ན། ཁོའི་
ནང་སེམས་སྔར་བས་ཀྱང་སྡུག་བསྔལ་བར་གྱུར། དེ་བས། ནམ་གུང་ཕྱིར་རང་ཁྱིམ་དུ་
འབྱོར་རྗེས། ཁོས་རང་ཉིད་ཀྱིས་སྔོན་ཏུག་ཏག་གི་སྐྱེས་པ་དེར་ཕྲག་དོག་བྱས་སོང་ཞེས་
ཁས་བླངས།
གནས་ལུགས་ཅི་ཡང་མེད་ལ། བརྟག་པ་མཐའ་བཟུང་འབའ་ཞིག་ལས་བྱུང་བའི་
ཕྲག་དོག་འདི་ཉིད་ནི་བདེན་དཔང་ཞིག་སྟེ། འདིས་ནི་མོ་ཁོ་ལ་བློ་དཀར་དགོས་པ་ནི་
དགོས་ངེས་ཀྱི་ཆ་རྐྱེན་ཞིག་ཡིན་པར་བདེན་དཔང་བྱས་འདུག དེས་ན། མོས་ཁོའི་དགའ་
རོགས་དེ་དག་ལ་ཕྲག་དོག་བྱེད་པར་ཡང་ལེ་བདའ་ཅི་ལྟར་བྱ་ཨང་།
ཉིན་མོར། མོས་ཨུ་ཚུགས་ཀྱིས་ཐའོ་མཱ་སིའི་སྐད་ཆར་ཡིད་རྟོན(དོན་དམ་དུ་འདི་ནི་
བྱ་དཀའ་བ་ཞིག་རེད) བྱས་ཤིང་། སྔོན་མ་ནང་བཞིན་དགའ་ཞིང་སྤྲོ་བའི་རྣམ་འགྱུར་རེ་
སྟོན་ཅི་ཐུབ་བྱེད་མོད། འོན་ཏེ། ཉིན་མོར་ཡིད་ལ་བརྣགས་པའི་ཕྲག་དོག་གི་ཟུག་རྔུ་མཚན་
གྱི་རྨི་ལམ་དུ་ལྡབ་འགྱུར་གྱིས་འཕར་ཡོང་བས། རྨི་ལམ་གང་དེ་རྨིས་ཚར་རྗེས་རྣམ་
ཀུན་ལྷུག་ལྷུག་ཏུ་ངུ་བར་བྱེད་ཅིང་། ཐའོ་མཱ་སིས་མོ་གཉིད་ལས་མ་དཀྲོགས་བར་དུ། ངུ་
མཚམས་ཡེ་ནས་མི་འཇོག་པ་རེད།
མོའི་རྨི་ལམ་ནི་འགྱུར་ལྡོག་ངེས་མེད་ཀྱི་རོལ་དབྱངས་ཤིག་དང་མཚུངས་ལ། མུ་
འབྲེལ་བརྙན་འཕྲིན་ཞིག་གི་བྱུང་རིམ་ཕྲ་མོ་ཞིག་དང་ཡང་གཉིས་སུ་མེད། དཔེར་ན། ཞི་
ལ་དང་འབྲེལ་བའི་རྨི་ལམ་ཞིག་མོས་དུས་རྒྱུན་དུ་རྨི་བར་བྱེད་དེ། རྨི་ལམ་དུ། ཞི་ལ་ཆུང་
ཆུང་དེ་མོའི་གདོང་ལ་མཆོངས་འོངས་ཤིང་། ཕྲ་ཞིང་རྣོ་བའི་སྡེར་མོ་དག་ཤ་སྐྱིའི་བར་
གསེང་ལ་བཙུགས་ཡོང་། དྲང་མོར་བཤད་ན། རྨི་ལྟས་འདིའི་རིགས་ནི་ཧ་ཅང་འགྲེལ་སླ་
བ་ཞིག་སྟེ། ཆེ་ཁིའི་གཏམ་དཔེ་རུ། ཞི་ལ་ནི་རྣམ་ཀུན་བུད་མེད་མཛེས་མར་གོ་བ་རེད། དེ་
བས། མོར་རང་ཉིད་ལ་བུད་མེད་ཀྱི་འཇིགས་པ་ཡོང་སྲིད་པའི་ཚོར་སྣང་བྱུང་ལ། བུད་མེད་
ཡོད་ཚད་ཀྱི་འཇིགས་པ་ཡོང་ངེས་པ་འདྲ། ཉམས་སྣང་ཞིག་ལ། བུད་མེད་ཡོད་ཚད་ཐའོ་མཱ་
སིའི་དགའ་རོགས་སུ་འགྱུར་རུང་བ་འདྲ་བས། ཐུར་བཟས་གློ་བུར་བའི་འཇིགས་སྣང་ངེས་
ཅན་ཞིག་ཚོར་ཡང་།
ད་དུང་རྨི་ལམ་གཞན་ཞིག་ཏུ། མོས་ནམ་རྒྱུན་རང་ཉིད་ཤི་ཟིན་པ་རྨིས་འོངས།
མཚན་མོ་ཞིག་ལ། ཐའོ་མཱ་སིས་མོ་སྐྱི་གཡའ་བའི་འོ་དོད་ལས་དཀྲོགས་པ་ན། མོས་ཁོ་ལ་
རྨི་ལམ་འདི་འདྲ་ཞིག་ལབ་བྱུང་། “དེ་ནི་ཕྱོགས་བཞི་རྩིག་པས་བཅད་པའི་ཁྲུས་ཀྱི་རྫིང་
བུ་ཞིག་རེད། ཧ་ཅང་ཆེ་བའི་ཁྲུས་ཀྱི་རྫིང་བུ་ཞིག་རེད། དེ་རུ་མི་མགོ་ཉི་ཤུ་ལྷག་མཆིས་ལ།
ཚང་མ་བུད་མེད་ཏག་ཏག་རེད། བུད་མེད་དེ་དག་རེ་རེ་བཞིན་གཅེར་བུར་བུད་ཅིང་། ཆུར་
རྐྱལ་སའི་རྫིང་བུ་དེའི་མཐའ་བསྐོར་ནས་འགྲོ་བཞིན་འདུག ཁྲུས་ཀྱི་རྫིང་བུ་དེའི་ཡང་
ཐོག་ཏུ་སློ་མ་ཆེན་པོ་ཞིག་འདུག་ལ། སློ་མ་དེ་རུ་མི་ཞིག་བསྡད་འདུག མི་དེའི་མགོར་རྒྱ་
ཞྭ་སྒོར་མོ་ཞིག་གྱོན་འདུག་པས། བཞིན་གྱི་ཆ་བྱད་ཡོད་ཚད་བསྒྲིབས་འདུག་མོད། འོན་ཏེ་
ངས་མི་དེ་ནི་ཁྱོད་ཡིན་པ་གསལ་བོར་ཤེས་ཐུབ། ཁྱོད་ཀྱིས་ང་ཚོར་ཟམ་མ་ཆད་པར་བཀའ་
འབེབ་ཅིང་། སྐད་འགྲགས་ཡང་ཡང་བརྒྱབ་འོངས། ང་ཚོས་འགྲོ་ཞོར་དང་གཞས་གཏོང་
ཞོར་བྱ་དགོས་པར་མ་ཟད། ད་དུང་མཚམས་ཚིགས་མེད་པར་མར་ཙོག་ཙམ་དང་ཡར་དགྱེ་
ཙམ་ཡང་བྱ་དགོས་པར་འདུག གལ་སྲིད་བུད་མེད་སུ་ཞིག་གི་མར་ཙོག་པའི་སྟངས་ཀ་
ནོར་བ་ན། ཁྱོད་ཀྱིས་དེ་ཉིད་མདེའུ་གཅིག་གིས་གུད་ཀྱི་རྫིང་བུ་རུ་སྒྱེལ་བར་བྱེད་ཅིང་།
བུད་མེད་གཞན་དག་གིས་དེ་མ་ཐག་ཧབ་ཆ་བརྒྱབ་ཡོང་། དེ་ནས་ཡང་མུ་མཐུད་དུ་གཞས་
གཏོང་བར་བྱེད། ཡིན་ཡང་། ཁྱོད་ཀྱིས་སྔར་བཞིན་ང་ཚོ་མིག་གིས་འཚོས་ནས་འདུག
གལ་སྲིད་ང་ཚོ་སུ་ཞིག་གི་སྟངས་ཀ་ནོར་བར་གྱུར་ཚེ། ཁྱོད་ཀྱིས་ཡང་བསྐྱར་མདེའུ་
གཅིག་གིས་དེ་ཉིད་ལྔ་ལམ་དུ་རྫོང་བར་བྱེད། རྫིང་བུ་དེ་རུ་གཤིན་པོའི་རོ་ཡིས་བཀང་
འདུག་ཅིང་། རོ་དེ་དག་ཆུ་ཁར་གཡེངས་ནས་འདུག ང་ལ་མཚོན་ན། ད་ནི་མར་ཙོག་
པའི་སྟོབས་ཤུགས་ཏོག་ཙམ་ཡང་མེད་པ་ངས་གསལ་བོར་ཚོར་ཐུབ། དེ་བས། ཁྱོད་ཀྱིས་མི་
འགྱང་བར་ང་རང་གསོད་ལ་ཉེས།”
རྨི་ལམ་གསུམ་པ་ནི་མོ་ཤི་རྗེས་ཀྱི་བྱུང་བ་འབའ་ཞིག་རེད།
མོ་པུར་གཡེ་བྱེད་ཀྱི་རླངས་འཁོར་ཆེན་པོ་ཞིག་ཏུ་ཉལ་འདུག་ཅིང་། མཐའ་འཁོར་ཡོད་
ཚད་བུད་མེད་ཀྱི་བེམ་པོས་བཀང་འདུག བེམ་པོ་མང་དྲགས་པས། རླངས་འཁོར་གྱི་གཞུག་
སྒམ་ཕྱེ་འདུག་ལ། བེམ་པོ་ཁ་ཤས་ཀྱི་ལུས་སྨད་ཕྱི་རོལ་ཏུ་ལྡེམ་གྱིན་འགྲོ་བཞིན་མཆིས།
“ཨེ་མ། ང་རང་ཤི་མི་འདུག ང་ལ་ད་དུང་ཚོར་བ་སྣ་ཚོགས་འདུག" ཐུར་བཟས་
འདི་ལྟར་སྐད་བརྒྱབ་བྱུང་།
ང་ཚོ་ཡང་དེ་ལྟར་རོ། །ང་ཚོར་ཡང་ད་དུང་ཚོར་བ་སྣ་ཚོགས་འདུག” བེམ་པོ་དེ་
དག་གིས་ཁྲེལ་དགོད་བྱེད་བཞིན་འདི་སྐད་ལབ།
གཤིན་པོ་དེ་དག་གད་མོ་དགོད་པ་ནི་བུད་མེད་གསོན་པོ་ཞིག་དང་ཡོངས་སུ་
མཚུངས། སྔོན་གྱི་ཚེ། གསོན་ངོགས་སུ་ཡོད་པའི་བུད་མེད་སྐོར་ཞིག་གིས་དགའ་བའི་
དགོད་སྒྲ་དང་བཅས་མོར་འདི་ལྟར་བརྗོད་མྱོང་སྟེ། ཕྱིས་སུ་ཁྱོད་ཀྱི་དུང་སོ་སུམ་ཅུ་འཐོར་
འགྲོ་ལ། བསམ་བསེའུ་ཡང་བསྐམ་འགྲོ། བཞིན་རས་ཀྱང་གཉེར་མས་ཁེངས་ངེས་ཞེས་
དང་། དེ་ནས་མུ་མཐུད་དུ། འདིའང་རྒྱུན་ལྡན་ཞིག་རེད། རྒྱུ་མཚན་ནི། ང་ཚོའི་སོ་ཕྲེང་
གཞི་ནས་ཐོར་ཟིན་ལ། བསམ་བསེའུ་ཡང་བསྐམས་ཚར། ངོ་གདོང་ཡང་གཉེར་མས་ཁེངས་
འདུག་ན། ཁྱོད་ཀྱང་དེ་ལས་མ་འདས་སོ་ཞེས་ཟེར། ཏག་ཏག་སྐབས་ཐོག་འདིར། གཤིན་
པོ་དེ་དག་གིས་ཀྱང་བཞད་གད་དང་བཅས་མོ་ཤི་ཚར་ཞིང་། ཡོད་ཚད་མཇུག་བསྒྲིལ་སོང་
བར་བརྗོད་ཡོང་།
གློ་བུར་དུ། མོར་གཅིན་སྦོས་པའི་ཚོར་བ་དྲག་པོ་ཞིག་སྐྱེས་ཙ་ན། མོས “ང་ལ་གཅིན་
གཅི་རྒྱུ་འདུག་པས། འདི་ནི་ང་རང་ཤི་མེད་པའི་དན་རྟགས་རེད” ཅེས་སྐད་བརྒྱབ།
དེ་མ་ཐག གཤིན་པོ་དེ་དག་ཧབ་ཆ་དིར་རེར་གྱུར་ལ། “ཁྱོད་ཀྱི་གཅིན་སྦོས་པ་ནི་
རྒྱུན་ལྡན་ཞིག་རེད། ད་ལྟ་ཁྱོད་ལ་ཡོད་པའི་ཚོར་ཤེས་ཐམས་ཅད་དུས་ཡུན་རིང་བོ་ཞིག་ལ་
ཡལ་མི་སྲིད། དེ་ནི་མི་ཞིག་གི་ལག་པ་བཅད་ཟིན་ཡང་། སྔར་བཞིན་ལག་པ་རང་ལ་ཐོགས་
ཡོད་པའི་ཚོར་བ་སྐྱེས་པ་དང་འདྲ། ང་ཚོར་གཅིན་ཐིགས་པ་ཙམ་ཡང་གཅི་རྒྱུ་མེད་མོད།
འོན་ཏེ། ང་ཚོར་སྔར་བཞིན་གཅིན་སྦོས་པའི་ཚོར་བ་སྐྱེ་བཞིན་འདུག” ཅེས་ལབ་བྱུང་།
ཐུར་བཟའ་མལ་ཁྲི་རུ་ཐའོ་མཱ་སིར་དམ་པོར་འཐམས་ནས་འདུག “བུད་མེད་དེ་དག་
གིས་ང་ལ་ཁྱོད་ཅེས་འབོད་པས། ཁོ་ཚོས་སྔོན་མ་ནས་ང་རང་ངོ་ཤེས་པ་འདྲ། ཕལ་ཆེར་
གྲོགས་པོ་རྙིང་བ་ཞིག་དང་མཚུངས། འོན་ཏེ། ང་རང་དུས་གཏན་དུ་ཁོ་ཚོ་དང་མཉམ་དུ་
ལུས་འགྲོ་བར་ཤིན་ཏུ་སྐྲག” ཅེས་བཤད་བྱུང་།
ལ་ཏིང་སྐད་ཕྱི་མོར་གྱུར་པའི་སྐད་རིགས་ཇི་སྙེད་དུ། compassion(གདུང་སེམས་
མཉམ་བསྐྱེད) བྱ་བའི་བརྡ་འདི་ཉིད་ནི་སྔོན་འཇུག com དང་མིང་གཞི passion གཉིས་
ཀྱིས་གྲུབ་ཡོད་ཅིང་། ཐོག་མའི་གོ་དོན་ནི “སྡུག་བསྔལ” ཞེས་པ་འདིར་འཇུག འོན་ཏེ།
སྐད་རིགས་གཞན་ཏེ། དཔེར་ན་ཆེ་ཁིའི་སྐད་དང་ཕོ་ལན་རྡུའི་སྐད། འཇར་མན་གྱི་སྐད།
སུའེ་ཏེན་གྱི་སྐད་བཅས་སུ་བརྡ་འདི་ནི་མིང་དུ་འགྱུར་ཏེ། སྔོན་འཇུག་ཆ་འདྲ་བ་གང་ཞིག་
ལ“སེམས་བྱུང”ཞེས་པའི་མིང་གཞི་འདི་སྦྱར་ནས་གྲུབ་པ་རེད། (ཆེ་ཁིའི་སྐད་དུ sou-cit
ཐོ་ལན་རྡུའི་སྐད་དུwspo t-czucieའཇར་མན་གྱི་སྐད་དུMit-gefuhl སུའེ་ཏེན་གྱི་
སྐད་དུmed-kansla)
ལ་ཏིང་སྐད་ལས་ཕྱུང་བའི་སྐད་རིགས་དག་ཏུ། compassion ཞེས་པའི་བརྡ་འདི་
ཉིད་ཀྱིས་སྐྱེ་བོ་ཀུན་ལ་ཕ་རོལ་པོའི་སྡུག་བསྔལ་སྣང་མེད་དུ་འཇོག་མི་རུང་བར་འདོམས་
པའམ། ཡང་ན། སྡུག་བསྔལ་བ་གང་དེར་ཅིས་ཀྱང་གདུང་སེམས་མཉམ་བསྐྱེད་བྱ་དགོས་
པར་བསྟན་ཡོད། pitiéབྱ་བའི་བརྡ(དབྱིན་སྐད་དུpityཞེས་འབྲི་ལ། དབྱི་ཐ་ལའི་སྐད་དུ
pietéཞེས་འབྲིའོ)འདིའི་དོན་ཡང་ཕལ་ཆེར་འདི་དང་མཚུངས་ཏེ། བརྡ་འདི་ཉིད་དུ་ཐ་ན་
སྡུག་བསྔལ་བར་གྱུར་པའི་གང་ཟག་དེར་གུ་ཡངས་གནང་དགོས་པའི་ནང་དོན་ཞིག་ཀྱང་
སྟོན་བཞིན་ཡོད། དཔེར་ན། བུད་མེད་ཅིག་ལ “སྙིང་རྗེ” བསྒོམས་པར་ཆ་བཞག་ན། འདི་
ལས་ཁྱོད་ཀྱི་གནས་བབ་བུད་མེད་དེ་ལས་ཅུང་ལེགས་པ་མཚོན་ལ། དེ་བས། ཁྱོད་ཀྱིས་
མཆོག་དམན་གྱི་དབྱེ་བ་མེད་པར་བུད་མེད་དེ་དང་སྐྱིད་སྡུག་མཉམ་མྱོང་བྱ་དགོས་པར་
སྟོན་གྱིན་ཡོད།
དེར་བརྟེན། “གདུང་སེམས་མཉམ་བསྐྱེད” ཅེས་པའི་བརྡ་འདིའི་ཞར་དུ་སྐབས་
སྐབས་སུ་མཐོང་ཆུང་ཞེས་པ་འདིའང་འབྱུང་གིན་ཡོད་དེ། བརྡ་འདི་ཉིད་ཀྱིས་ཅུང་དམན་
སར་བཞག་པའི་བརྩེ་བ་ཞིག་སྟོན་པར་བྱེད་ཀྱི་བརྩེ་དུང་ཞེས་པ་ནི་འདི་དང་འབྲེལ་བ་ཅི་
ཡང་མེད། དེས་ན། གདུང་སེམས་མཉམ་བསྐྱེད་ཀྱིས་ཕ་རོལ་པོར་སེམས་ཤོར་བ་ནི་བརྩེ་
དུང་རྣམ་དག་ཅིག་ག་ལ་ཡིན། “གདུང་སེམས་མཉམ་བསྐྱེད” ཅེས་པའི་ཐ་སྙད་འདིའི་
མིང་གཞི “སྡུག་བསྔལ” ཞེས་པ་དེས་མ་གྲུབ་པར “སེམས་བྱུང” ཞེས་པ་འདིས་གྲུབ་
པའི་སྐད་རིགས་དག་ཏུ། ཐ་སྙད་འདིའི་འཇུག་ཡུལ་ཕལ་ཆེར་གཅིག་ཏུ་ངེས་མོད། འོན་
ཏེ། དེ་རུ་བྱུང་བའི་སེམས་ཀྱི་འགྱུར་བ་ལ་དགེ་སྡིག་གི་རྣམ་དབྱེ་ཕྱེད་ཡོད་ཅེས་བརྗོད་
དཀའ། བརྡའི་ཕྱི་མོ་ལ་མངའ་བའི་མཚོན་སྟོབས་ཁྱད་པར་བ་གང་དེས “གདུང་སེམས་
མཉམ་བསྐྱེད” ཅེས་པའི་ཐ་སྙད་འདིར་ནང་དོན་གཞན་ཞིག་བསྩལ་ཡོད་པས། གང་དེའི་
འཇུག་ཡུལ་སྔར་བས་ཀྱང་རྒྱ་ཆེ་རུ་བསྐྱེད་འདུག གདུང་སེམས་མཉམ་བསྐྱེད(མཉམ་དུ་
ཚོར་བ)ཅེས་པ་ནི་ཕ་རོལ་པོ་དང་ལྷན་དུ་སྐྱིད་སྡུག་མཉམ་མྱོང་བྱ་ཐུབ་པར་མ་ཟད། རང་
ཉིད་ཀྱི་དགའ་བ་དང་སྐྱོ་བ། བདེ་བ་དང་སྡུག་བསྔལ་སོགས་ཀྱང་གང་ཟག་གཞན་ལ་ཇི་
བཞིན་དུ་སྟོན་ནུས་པ་ཞིག་ལ་ཟེར། དེར་བརྟེན། འདིར་བརྗོད་པའི་གདུང་སེམས་མཉམ་
བསྐྱེད(soucit wspótczucie Mitgefuhl medkansla) ཅེས་པ་ནི་བླ་ན་མ་མཆིས་
པའི་འཆར་ཡན་རྒོད་པོ་ཞིག་དང་རྟོག་པ་མཐོན་པོ་ཞིག་ལ་གོ་ཆོག་པས། འདི་ནི་སེམས་ཀྱི་
འདུ་བྱེད་ཇི་སྙེད་ལས་ཆེས་མཆོག་ཏུ་གྱུར་པ་ཞིག་ལའང་བགྲང་ཆོག་པ་རེད།
མོས་རང་ཉིད་ཀྱི་སེན་བར་ལ་ཁབ་རྩེ་བཏབ་པའི་རྨི་ལམ་དེ་ཐའོ་མཱ་སིར་ལབ་པའི་དུས་
ཐོག་ཐག་ཏུ། དྲང་མོར་བཤད་ན། རང་ཉིད་ཀྱིས་ཐའོ་མཱ་སིའི་ཐེམ་སྒམ་དག་གློངས་མྱོང་བའི་
གསང་བ་དེའང་ཤེས་མེད་ཚོར་མེད་ངང་ཕ་རོལ་པོར་བཤད་ཚར་བ་རེད། རྒྱ་ལ་བུད་མེད་
གཞན་ཞིག་གིས་ལས་འདི་འདྲ་ཞིག་བརྩམས་པ་ཡིན་ཚེ། ཐའོ་མཱ་སིས་ཅིས་ཀྱང་བུད་མེད་
དེ་དང་འབྲེལ་ཐག་གཅོད་ངེས་མོད། འོན་ཏེ། ཐུར་བཟས་ཐའོ་མཱ་སི་མི་ཇི་འདྲ་ཞིག་ཡིན་པ་
གསལ་བོར་ཤེས་ཡོད། དེ་བས། མོས “དེས་ན། ཁྱོད་ཀྱིས་ང་རང་སྒོར་ཕུད་དང” ཞེས་སྐད་
འགྲགས་བརྒྱབ་དུས། ཐའོ་མཱ་སིས་མོ་སྒོའི་ཕྱི་རུ་སྐྲོད་པ་ཕར་ཞོག ལམ་སང་མོའི་ལག་ཟུང་
དམ་པོར་བཅངས་ནས་འོ་ཡང་ཡང་བྱས་འོངས་པ་རེད། ཅིའི་ཕྱིར་ཞེ་ན། ཏག་ཏག་དུས་ཀྱི་
ཆ་ཤས་སྐད་ཅིག་མ་དེར། ཁོ་གཉིས་ལ་ཚོར་ཤེས་ཆ་འདྲ་བ་རེ་འབྱུང་གིན་ཡོད་དེ། ཁོས་ཀྱང་
སེན་བར་ལ་ཁབ་རྩེ་བཏབ་པའི་ན་ཟུག་ཚོར་དེ་ཡོང་། དེ་ནི་ཕལ་ཆེར་ཐུར་བཟའ་ཡི་མཛུབ་
མོའི་དབང་རྩ་དག་ཐད་ཀར་ཁོའི་ཀླད་པར་སྦྲེལ་ཡོད་པ་དང་འདྲ།
གདུང་སེམས་མཉམ་བསྐྱེད(མཉམ་དུ་ཚོར་བ) ཅེས་པའི་རང་བཞིན་འདི་ལྷན་སྐྱེས་
སུ་མེད་ཚེ། ཐའོ་མཱ་སིས་འཛེམ་དོགས་མེད་པར་མོའི་བྱ་སྤྱོད་ལ་གཤེ་གཤེ་གཏོང་ངེས་ཏེ།
རྒྱུ་མཚན། གཞན་གྱི་གསང་བ་ནི་ཅིས་ཀྱང་གོང་བཀུར་བྱ་དགོས་པ་ཞིག་ཡིན་གཤིས། མི་
སྒེར་གྱི་ཅ་ལག་ཉར་སའི་ཐེམ་སྒམ་ནི་གང་འདོད་དུ་གློང་ཆོག་པ་ཞིག་ག་ལ་ཡིན། དེ་
ལྟ་ནའང་། གདུང་སེམས་མཉམ་བསྐྱེད་ཅེས་པ་འདི་ནི་ཐའོ་མཱ་སིའི་ལས་ལ་བསྐོས་པ་
ཞིག(ལས་ངན)དང་འདྲ། ཁོའི་ཉམས་སྣང་ཞིག་ལ། སྐབས་དེར་སྒྲོག་ཙེ་དེའི་ཐེམ་སྒམ་
ཕྱིར་འཐེན་ནས་མིག་དབང་ས་བྷེ་ནཱའི་འཕྲིག་ཡིག་དག་གིས་དྲངས་པའི་མི་དེ་ནི་གཞན་
སུ་ཡང་མ་ཡིན་པར། རང་ཉིད་ཡིན་ཨང་སྙམ། དེ་བས། ཁོས་ཐུར་བཟའ་ལ་ཁག་མི་འདུག་
པར་འདོད་ཅིང་། མོར་ལེ་བདའ་བྱེད་པ་ཕར་ཞོག དེ་ལས་ཀྱང་དུངས་པ་ཞིག་ཏུ་གྱུར།
མོའི་བྱ་སྤྱོད་སྔར་ལས་ཚུལ་དང་མི་མཐུན་པ་ཞིག་ཏུ་གྱུར་འདུག ལོ་གཉིས་ཀྱི་སྔོན་
ལ། མོས་ཐའོ་མཱ་སི་བུད་མེད་གང་མང་ཞིག་ལ་རྩེ་བཞིན་པའི་དོན་དག་འདི་ཤེས་པ་ནས་
བཟུང་། གནས་ཚུལ་རིམ་བཞིན་ཇེ་སྡུག་ཏུ་ཕྱིན་ཏེ་ཐབས་ཤེས་ཅི་ཡང་མེད་པའི་ཚོད་རེད།
འདི་ནི་ཅིའི་ཕྱིར་ཡིན་ནམ། མཚན་གཅིག་གི་རྩེ་རོགས་དེ་དག་ནི་དེ་འདྲའི་འདོར་མི་
ཐུབ་པ་ཞིག་ཡིན་ནམ། ཡིན་ཏེ། རྒྱ་ལ་བུད་མེད་དེ་དག་མེད་ཚེ། ཁོ་ནི་ཅིས་ཀྱང་སྨྱོ་བར་བྱ་
ངེས། བུད་མེད་ཅིག་བདག་ཏུ་འཛིན་པའི་འདོད་པ་དེ་ཁོར་མཚོན་ན་ཅིས་ཀྱང་འགོག་ཐབས་
བྲལ་བ་ཞིག་རེད། ཡང་གཅིག་བཤད་ན། ཁོའི་ངོས་འཛིན་དུ། བུད་མེད་དེ་དག་འདོར་དགོས་
དོན་ཅི་ཡང་མི་འདུག་སྟེ། མཚན་གཅིག་གི་ཉལ་རོགས་ཙམ་ཡིན་པའི་བུད་མེད་འདི་དག་
གི་གྲས་སུ། ཐུར་བཟའི་དགྲ་རུ་འགྱུར་ནུས་པ་གཅིག་ཀྱང་མེད། གནད་འདི་ཁོའི་སེམས་སུ་
གསལ་བོར་རྟོགས་ཡོད། དེ་བས། བུད་མེད་དེ་དག་གཡུག་དགོས་དོན་ཅི་ཞིག་ཡོད་ཨང་། དེ་
ནི་དོན་མེད་དུ་རྐང་གྲུག་འགྲན་བསྡུར་ཞིག་ལ་བལྟ་བའི་གོ་སྐབས་འཆོར་དུ་བཅུག་པ་དང་
གཉིས་སུ་མེད། ཁོ་ལ་མཚོན་ན། འདི་ནི་ཅིས་ཀྱང་དགོད་བྲོ་བ་ཞིག་རེད།
ཡིན་ཡང་། དོན་དམ་དུ་འདི་ནི་ལོངས་སྤྱོད་ཅིག་ཡིན་ནམ། དེའང་བཤད་དཀའ་
སྟེ། ཁོ་རང་བུད་མེད་གཞན་ཞིག་དང་མཉམ་དུ་བསྡད་ནས་ཅང་མ་འགོར་བར། ལམ་སང་
བུད་མེད་དེར་ཞེ་མཇེད་ཅིང་།
ཕྱིས་སུ་བུད་མེད་དེའི་གུད་དུ་མི་འགྲོ་བར་དམ་འཆའ་བར་
བྱེད། རྒྱུ་མཚན་ནི། ཏག་ཏག་སྐབས་དེ་ཙམ་དུ། ཁོའི་མིག་ལམ་དུ་རྣམ་ཀུན་ཐུར་བཟའི་
སྣང་བརྙན་ཤར་འོངས་ལ། ཐུར་བཟའི་སྣང་བརྙན་ཤར་འོངས་ཙ་ན། ཁོས་དེ་འཕྲལ་ཆང་གི་
བཟི་ཁར་བརྟེན་ནས་མོ་རང་བརྗེད་དུ་འཇུག་གིན་ཡོད། ཐུར་བཟའ་དང་འགྲོགས་པ་ནས་
བཟུང་། ཁོ་རང་ར་མ་བཟི་ཚེ་བུད་མེད་གཞན་དང་འཁྲིག་པ་སྤྱོད་མི་ཐུབ་པ་ཞིག་ཏུ་གྱུར་
ཡོད་ལ། ཡང་གཅིག་བཤད་ན། ཐུར་བཟས་ཏག་ཏག་ཁོའི་ལུས་ཀྱི་ཆང་དྲི་ལ་བརྟགས་ནས་
ཁོ་རང་བུད་མེད་གཞན་ལ་འགྲོགས་ཡོད་མེད་ཀྱི་གསང་བ་རྟོལ་གྱིན་ཡོད།
འདི་ལྟར། ཁོ་རང་དགའ་རོགས་དག་གི་འཁྲིས་སུ་ཕྱིན་ཚེ་འདོད་པ་མེད་ཅིང་། མ་
ཕྱིན་ཚེ་ཉིན་གཅིག་ལའང་འདུག་མི་བཟོད་པའི་དཀའ་རྙོག་ཅིག་ཏུ་ཚུད་པར་གྱུར།
ལྟོས་བཅས་ཀྱིས་བཤད་ན། ས་བྷེ་ནཱ་དང་དུས་ཆད་བྱེད་པ་ནི་གཞན་དག་ལས་ཅུང་
ལེགས་པར་སྣང་སྟེ། ས་བྷེ་ནཱ་ཁོ་གཉིས་ཀའི་བྱི་བོའི་ལས་འདི་ཕྱི་རོལ་ཀུན་ལ་སྒྲོག་པར་མི་
དགའ་བས། ཁོར་གཞན་གྱིས་ཤེས་པར་དོགས་པའི་སེམས་ཁུར་མེད་པ་རེད། ཁོའི་འདས་
དོན་གྱི་ཕྱིར་དྲན་ཡོད་ཚད་ས་བྷེ་ནཱའི་རི་མོ་ཁང་དུ་གཤགས་ནས་ཡོད་པ་འདྲ་ལ། དེ་ནི་
ཁོའི་སྙིང་ཉེ་བའི་ཕོ་ཧྲེང་གི་ལོ་ཟླ་དེ་དག་རེད།
ཁོས་རང་ཉིད་ལ་འགྱུར་ལྡོག་ཇི་འདྲ་ཞིག་བྱུང་ཡོད་པ་ཕལ་ཆེར་གཏན་ནས་ཚོར་
གྱིན་མེད་པ་འདྲ། འོན་ཏེ། ད་ལྟ་ཁོ་ནི་རང་ཁྱིམ་དུ་ལོག་འཕྱི་བར་སྐྲག་གིན་ཡོད། དེ་ནི་
ཐུར་བཟས་ཁོ་རང་ཕྱིར་ལྡོག་པར་བསྒུགས་ཏེ་ཡོད་པས་རེད། ཐེངས་ཤིག་ལ། འཁྲིག་པ་
སྤྱོད་ཀྱིན་པའི་བར་གླགས་ཤིག་ཏུ། ཁོས་གསང་སྟབས་ཀྱིས་མཁྲིག་མའི་ཆུ་ཚོད་འཁོར་ལོ་
ལ་ལྟ་བཞིན་པ་ས་བྷེ་ནཱས་མཐོང་ཞིང་། དེ་ནི་རིངས་པ་རིངས་པར་ལས་དེ་འཚག་ཏུ་འཇུག་
འདོད་པའི་སྒྱིད་ལུག་ཅིག་ཀྱང་ཡིན་པ་གསལ་བོར་རྟོགས།
འཁྲིག་པ་སྤྱད་ཚར་རྗེས། མོར་གསོན་ཤུགས་ཅི་ཡང་མི་འདུག རང་ལུས་སྒྲེན་པོར་
བུད་དེ་རི་མོ་ཁང་དུ་ཕར་འགྲོ་ཚུར་འགྲོ་བྱེད་ལ། དེའི་མུར། བྲིས་མ་ཚར་བའི་སྣུམ་ཚོན་
རི་མོ་ཞིག་གི་དྲུང་དུ་བསྡད་དེ་ཐའོ་མཱ་སིར་ལྟ་ཙམ་བྱས་པ་ན། ཁོས་ནི་དེ་གར་བྲེལ་འཚབ་
འཚུབ་ཀྱིས་ལྭ་བ་གྱོན་གྱིན་འདུག
དེ་ནས་ཅང་མ་འགོར་བར། ཁོས་ལྭ་བ་ཕལ་ཆེར་གྱོན་ཚར་མོད། འོན་ཏེ་རྐང་པ་ཡ་
གཅིག་ད་དུང་རྗེན་པར་མངོན་འདུག་པས། ཐོག་མར་ཐའོ་མཱ་སིས་མཐའ་འཁོར་དུ་མིག་
ཉུལ་རེ་བྱེད་ལ། དེ་ནས་ཁ་སྦུབ་ཏུ་གོག་སྟེ་སྒྲོག་ཙེའི་འོག་ཏུ་ཅི་ཞིག་འཚོལ་གྱིན་འདུག
“ང་འདི་ལྟར་ཁྱོད་ལ་ཅེར་ནས་སྡོད་དུས། ཁྱོད་ནི་ངའི་བརྩམས་ཆོས་དག་གི་དུས
གཏན་གྱི་བརྗོད་བྱར་འགྱུར་མི་སྲིད་གྲང་སྙམ་འོངས། དེ་ནི་འཇིག་རྟེན་མི་འདྲ་བ་གཉིས་
གཅིག་ཏུ་འཐིམ་ཚུལ་ཞིག་གམ། ཡང་ན་སྒྱུ་རྩལ་གྱི་མཚོན་སྟངས་མི་འདྲ་བ་གཉིས་རེད།
འཆལ་པོ་ཐའོ་མཱ་སིའི་རྒྱབ་རོལ་ཏུ་མཛའ་བོ་གཞུང་དྲང་ཞིག་གི་ངོ་གདོང་བསྐུངས་འདུག་
ལ། ཡང་ན་དེ་ལས་ལྡོག་སྟེ་བཤད་ན། སེམས་པ་ཐུར་བཟའ་འབའ་ཞིག་ལ་ཤོར་བའི་ཐེའུ་སི་
ཐན་གྱི་ངོས་གཞན་ཞིག་ནི་མ་གཞིར་འཆལ་པོ་ཐའོ་མཱ་སིའི་འཇིག་རྟེན་ཡིན་འདུག”
ས་བྷེ་ནཱས་འདི་ལྟར་ལབ་པ་ན། ཐའོ་མཱ་སི་ཡར་ལངས་ཏེ་སྣང་ལ་མ་ངེས་པའི་ཟོལ་
གྱིས་མོའི་སྐད་ཆ་ལ་ཉན་ཁུལ་བྱེད།
“ཁྱོད་ཀྱིས་ཅི་ཞིག་འཚོལ་བཞིན་ཡོད་དམ།" ས་བྷེ་ནཱས་ཡང་བསྐྱར་འདི་ལྟར་དྲིས་བྱུང་།
“རྐང་འབོབ”
དེ་མ་ཐག ཁོ་གཉིས་ཀས་ཁང་པ་རུ་རྐང་འབོབ་དེ་འཚོལ་མགོ་བརྩམས་ལ། ཐའོ་མཱ་
སིས་སླར་ཡང་ཁ་སྦུབ་ཏུ་གོག་ནས་སྒྲོག་ཙེ་སོགས་ཀྱི་འོག་ཏུ་འཚོལ་བཞིན་འདུག
“ཁང་པ་འདིར་རྐང་འབོབ་ཅིག་མེད་པ་འདྲ།” ས་བྷེ་ནཱས་འདི་ལྟར་བཤད་རྗེས། མུ་
མཐུད་དུ “ཕལ་ཆེར་ཁྱོད་རང་ཚུར་ཡོང་དུས་གྱོན་མེད་ལས་ཆེ” ཞེས་ལབ་པར་བྱེད།
“ག་རེ། ང་ཡོང་དུས་གྱོན་མི་འདུག་ཟེར་རམ།” ཐའོ་མཱ་སིས་མཁྲིག་མའི་ཆུ་ཚོད
འཁོར་ལོ་ལ་ལྟ་བཞིན་སྐད་བརྒྱབ་བྱུང་། “ངས་རྐང་འབོབ་ཡ་གཅིག་གྱོན་ནས་འདིར་མི་
ཡོང་བ་ངེས་གཏན་ཡིན།”
“དེའང་བཤད་དཀའ། ཉིན་འདི་འགར། ཁྱོད་ཀྱི་རྣམ་ཤེས་རྟག་ཏུ་གཞན་ཞིག་ལ་
གཡེངས་འདུག་ཅིང་། ནམ་ཡང་བྲེལ་འཚབ་འཚུབ་ཀྱིས་མཁྲིག་མའི་ཆུ་ཚོད་འཁོར་ལོར་ལྟ་
བ་འབའ་ཞིག་བྱེད་པས། རྐང་འབོབ་གྱོན་རྒྱུ་བརྗེད་མི་སྲིད་པའི་ངེས་པའང་ག་ལ་ཡོད།”
དེ་ནས་ཁོས་རྐང་རྗེན་དུ་ལྷམ་གྱོན་རྒྱུར་སེམས་ཐག་བཅད།
“ཕྱི་རོལ་གྱི་གནམ་གཤིས་ཧ་ཅང་གྲང་བས། ངས་ཁྱོད་ལ་རྐང་འབོབ་ཅིག་གཡར་ན་ཅི་
འདྲ་རེད།” ས་བྷེ་ནཱས་འདི་ལྟར་ལབ་ཅིང་། ཉེ་ལམ་རྒྱུགས་ཆེ་བའི་རྐང་འབོབ་ཡུ་རིང་ཞིག་
ཁོར་གཏད་བྱུང་།
འདི་ནི་མོས་འཁོན་ལན་སློག་གིན་པ་ཁོས་གསལ་བོར་ཤེས་ཡོད། སེ་བྷ་ནཱས་ཐའོ་མཱ་སིའི་
རྐང་འབོབ་གང་ཞིག་ཏུ་སྦས་ཏེ། ཁོས་འཁྲིག་པ་སྤྱོད་པའི་སྐབས་སུ་དུས་ཚོད་ལ་བལྟས་པར་
ཆད་པ་བཅད་པ་རེད། འོན་ཏེ། ཕྱི་རོལ་ཏུ་གནམ་གཤིས་ཤིན་ཏུ་གྲང་བས། ཁོས་སེ་བྷེ་ནཱའི་
ངག་བཞིན་མི་ཉན་ཐབས་མེད་དུ་གྱུར། འདི་ལྟར། ཁོ་རང་རང་ཁྱིམ་དུ་འབྱོར་དུས། རྐང་པ་
ཡ་གཅིག་ཏུ་རང་ཉིད་ཀྱི་རྐང་འབོབ་གྱོན་ཞིང་། ཅིག་ཤོས་དེར་བུད་མེད་ཀྱི་རྐང་འབོབ་ཡུ་
རིང་ཞིག་གྱོན་ཡོད་ལ། རྐང་འབོབ་ཀྱི་ཡུ་བ་གཞི་ནས་སྲེ་ལོང་གི་མཚམས་བར་དུ་ལྷུང་འདུག
ཁོ་རང་གཞི་ནས་ཅི་བྱ་གཏོལ་བྲལ་དུ་གྱུར་སོང་། དགའ་རོགས་དག་གི་སྣང་ངོ་རུ།
ཁོར་ཐུར་བཟའ་ལ་བརྩེ་དུང་རྣམ་དག་བཅངས་པའི་ཉེས་མིང་ཞིག་ཡོད་ལ། ཐུར་བཟའི་
ང་ལམ་དུ། ཁོ་ནི་རྣམ་ཀུན་བུད་མེད་གཞན་དག་ལ་འགྲོག་བཞིན་པའི་གསར་བུ་
འཆལ་པོ་ཞིག་གི་སྣང་བརྙན་དུ་གྱུར་ཡོད།
ཐུར་བཟའི་སེམས་ཀྱི་སྡུག་བསྔལ་སེལ་ཆེད། ཐའོ་མཱ་སིས་མོ་རང་ཆུང་མར་བླངས(ཁོ་
གཉིས་ཀས་ཤག་མིག་གཅིག་ཅན་གྱི་ཁང་པ་དེ་གཞི་ནས་ཕྱིར་བསློགས་ཟིན། དོན་དམ་དུ་མོ་
རང་སྔ་མོ་ནས་ཁང་པ་དེར་བསྡད་མེད)ཤིང་། ད་དུང་ཁྱི་གུ་ཞིག་ཀྱང་ཁོ་མོར་སྐྱེས་སུ་བྱིན།
ཁྱི་གུ་དེ་ནི་ཁོའི་ལས་གྲོགས་ཚང་གི་སེན་ཐྲི་བྷིར་ནཱ་རྡིའི་རིགས་ཀྱི་ཁྱི་མོ་རྒྱུད་
གཙང་ཞིག་གིས་བཙས་ཤིང་། ཕ་ནི་ཁྱིམ་མཚེས་ཚང་གི་སྤྱང་ཁྱི་དེ་རེད། འདི་འདྲའི་སྲོག་
ཆགས་ཕུང་གསུམ་པ་ཞིག་སུ་ལའང་མི་མཁོ་བས་བསད་པས་ཆོག་མོད། འོན་ཏེ། ཁོའི་ལས་
གྲོགས་ཀྱིས་བློས་མ་ཐོངས་པ་རེད།
ཐའོ་མཱ་སིས་ཁྱི་གུ་དེ་དག་ལས་ཅིས་ཀྱང་གཅིག་འབའ་ཞིག་གདམ་དགོས་པས། དེ་
བྱིངས་རྣམས་ནི་ངེས་པར་དུ་འཆི་སྲིད་པ་ཁོས་གསལ་བོར་རྟོགས་ཡོད། ཁོའི་ཉམས་སྣང་
ཞིག་ལ། རང་ཉིད་ནི་སྤྱི་མཐུན་རྒྱལ་ཁབ་ཅིག་གི་གཙོ་འཛིན་དང་འདྲ་བར། སྲོག་ཆད་
བཅད་པའི་བཙོན་མ་བཞི་ལས་གཅིག་མ་གཏོགས་ཚེ་ཐར་དུ་གཏོང་མི་ཐུབ་པ་ལྟ་བུར་གྱུར།
མཇུག་མཐར་ཁོས་མོ་ཁྱི་ཞིག་བདམས་ཤིང་། དེའི་ཤ་ཚུགས་ནི་སྤྱང་ཁྱི་ཞིག་དང་འདྲ་ཡང་
མགོའི་ཆ་བྱད་ནི་སེན་ཐྲི་བྷིར་ནཱའི་ཁྱི་མོ་རྒྱུད་གཙང་དེ་དང་ཡོངས་སུ་མཚུངས། ཁོས་ཁྱི་
གུ་ཆུང་ངུ་དེ་ཐུར་བཟའ་ལ་སྤྲད་པ་ན། མོས་མྱུར་མོར་རང་ཉིད་ཀྱི་པང་དུ་བླངས་ཤིང་བྲང་
ལ་གླན་པར་བྱེད། འོན་ཏེ། བསམ་ཡུལ་ལས་འདས་པ་ཞིག་ལ། ཁྱི་གུ་དེས་དེ་མ་ཐག་ཐུར་
བཟའི་སྨད་གཡོག་གཅིན་པས་བརླན་སོང་།
ད་ནི་ཁྱི་གུ་འདིར་མིང་ཞིག་གདགས་འོས། མིང་དེ་ཡང་གཞན་གྱིས་ཐོས་མ་ཐག་ཁྱི་
གུ་འདི་ཐུར་བཟའི་ཡིན་པ་ཤེས་ནུས་པའི་མིང་ཞིག་ཡིན་དགོས་ཨང་། ཐའོ་མཱ་སིའི་སེམས་
སུ་འདི་ལྟར་དྲན། དེའི་མུར། ཁོའི་ཡིད་ལ་དང་ཐོག་ཐུར་བཟའ་ཕུ་རཱ་རྒུ་མ་བོས་འགྲོན་པོའི་
ཚུལ་དུ་ཡོང་དུས། མཆན་འོག་ཏུ་དཔེ་དེབ་ཅིག་བཙིར་འདུག་པ་འཁོར་ཡོང་བས། ཁོས་ཁྱི་
གུ་འདིའི་མིང་ལ་ཐའོ་སི་ཐོ་ཨེ་ཞེས་བཏགས་ན་ཅི་འདྲ་རེད་ཅེས་དྲིས།
“ཐའོ་སི་ཐོ་ཨེ་ཞེས་འདོགས་ག་ལ་རུང་། འདི་ནི་མོ་ཁྱི་ཞིག་རེད” ཐུར་བཟས་དེ་མ་
ཐག་འདི་ལྟར་ལབ་ཅིང་། དེ་ནས “འོན་ཏེ། ཨན་ནཱ་ཁི་རེན་ནུས་ནཱ་ཞེས་བཏགས་ཚེ་མི་
རུང་བ་ཆེར་མེད་པ་འདྲ” ཞེས་བཤད་བྱུང༌།
“ཨན་ནཱ་ཁི་རེན་ནུས་ནཱ་ཞེས་བཏགས་ན་ག་ལ་འགྲིག ལྟོས་དང་། འདི་འདྲའི་ངོ་
གདོང་ཡ་མ་བརླ་ཞིག་ཐོགས་པའི་བུད་མེད་ཅིག་གང་ན་ཡོད།” ཐའོ་མཱ་སིས་འདི་ལྟར་
ལབ་མུར། “ཡང་མིན་ན། ཁི་རེན་ནུས་ཞེས་གདགས་དགོས་པ་མིན་གྲང་། རེད་རེད། ཁི་
རེན་ནུས་རེད། འདི་ནི་ཏག་ཏག་ངས་འདོགས་བསམས་པ་དེ་རེད” ཅེས་བརྗོད་བྱུང་།
“ཁི་རེན་ནུས་ཞེས་བོས་ཚེ་ཕོ་ཁྱིའི་རང་གཤིས་སུ་འགྱུར་མི་སྲིད་གྲང་།”
“འགྱུར་ཡང་སྲིད། བདག་པོས་རང་ཉིད་ཀྱི་མོ་ཁྱི་ལ་ཕོ་ཁྱི་ཞིག་གི་མིང་གིས་བོས་ཚེ།
གང་དེ་ཕོ་ཁྱིའི་རང་བཞིན་ཅན་དུ་འགྱུར་ཡང་སྲིད།” ཐའོ་མཱ་སིས་འདི་ལྟར་ལབ་བྱུང་།
དེ་ནི་ངོ་མ་ཡ་མཚན་ཞིག་རེད། ཐའོ་མཱ་སིས་སྔོན་དཔག་བྱས་པ་དེ་དོན་དངོས་སུ་
གྱུར་སོང་། སྤྱིར་བཏང་དུ། མོ་ཁྱི་ཕོ་ལ་འཁྲི་བ་ལས་མོ་ལ་མི་འཁྲི་བ་ཞིག་ཡིན་མོད། འོན་ཏེ།
ཁི་རེན་ནུས་ནི་དེ་ལས་ལྡོག་སྟེ་ཐུར་བཟའ་འབའ་ཞིག་ལ་འདྲིས་ཤིང་གོམས་པར་གྱུར། དེ་
བས། ཐའོ་མཱ་སིས་ནམ་ཡང་ཁི་རེན་ནུས་ལ་བཀའ་དྲིན་ཞུ་བཞིན་ཡོད། ཁོས་ཁི་རེན་ནུས་
ཀྱི་མགོ་ལ་བྱིལ་བྱིལ་བྱེད་ཞོར “ཁི་རེན་ནུས། ཁྱོད་ཀྱིས་བསྒྲུབས་པ་འགྲིགས་འདུག ངས་
རེ་བཞིན་པའང་འདི་ཡིན། འདི་ནི་ང་གཅིག་པུས་བསྒྲུབ་ནུས་པ་ཞིག་མིན་པས། ང་ལ་ཁྱོད་
ཀྱི་སྡོང་གྲོགས་མཁོ་བ་རེད” ཅེས་བཤད།
འོན་ཏེ། ཁོ་ལ་ཁི་རེན་ནུས་ཀྱིས་གཞོགས་འདེགས་ཇི་ལྟར་བྱས་ཀྱང་། ཁོས་སྔར་བཞིན་
ཐུར་བཟའ་ལ་བདེ་སྐྱིད་ཅེས་པ་དེ་སྟེར་མ་ནུས། གནད་འདི་ཨུ་རུ་སུའི་ཐན་ཁེ་ཡིས་ཁོའི་
མེས་རྒྱལ་བཙན་བཟུང་བྱས་ནས་ཉིན་བཅུ་ཕྲག་ཙམ་ཕྱིན་པའི་རྗེས་སུ་ཐའོ་མཱ་སིས་ད་གཟོད་
ཚོར་བྱུང་། དེ་ནི1968ལོའི་ཟླ8པ་ཙམ་ཞིག་རེད། རྒྱལ་སྤྱིའི་རིག་གཞུང་ཚོགས་འདུ་ཞིག་ཏུ།
ཐའོ་མཱ་སིས་བཟི་རེ་ཁིའི་སྨན་ཁང་ཞིག་གི་འགོ་བ་ངོ་ཤེས་ཤིང་། འགོ་བ་དེས་ཉིན་རེ་བཞིན་
བཟི་རེ་ཁི་ནས་ཐའོ་མཱ་སིར་ཁ་པར་བསྐྱོན་འོངས་ཏེ། ཁོའི་བདེ་འཇགས་ལ་སེམས་ཁུར་ཆེ་
ཚུལ་བཤད་ཅིང་། ཁོ་ལ་ལས་གནས་གསར་པ་ཞིག་བཀོད་སྒྲིག་བྱ་རྒྱུའི་གྲོས་མགོ་ཡང་བཏོན།
ཐའོ་མཱ་སིས་སྨན་ཁང་དེའི་འགོ་བའི་རེ་བ་དང་ལེན་མ་བྱས་ལ། དེ་ནི་ཏག་ཏག་ཐུར་
བཟའི་ཆེད་དུ་ཡིན། མོ་རང་མེས་རྒྱལ་དང་ཁ་འབྲལ་འདོད་མེད་པ་ཁོས་གསལ་བོར་ཤེས་
ཡོད། ལྷག་པར་དུ། བཙན་འཛུལ་གྱི་ཐོག་མའི་བདུན་གཅིག་གི་ཡུན་ལ། མོ་ནི་ནམ་རྒྱུན་
ཞོགས་ལྟ་བུ་ཞིག་ལངས་ནས་ཡོད་ཅིང་། ཐུར་བཟའ་ལ་མཚོན་ན། དེ་ནི་ཕལ་ཆེར་བདེ་
སྐྱིད་ཅིག་ཡིན་པ་འདྲ། མོའི་ལག་ཏུ་པར་ཆས་ཐོགས་ནས་སྲང་ལམ་སོ་སོར་ཉུལ་བཞིན་
ཕྱི་རྒྱལ་གྱི་གསར་འགོད་པ་དག་ལ་པར་ཆས་ཀྱི་སྤྱིན་ཤོག་མཁོ་སྤྲོད་བྱེད་བཞིན་ཡོད་ལ།
གསར་འགོད་པ་དེ་དག་གིས་ཀྱང་ཐུར་བཟའི་སྤྱིན་ཤོག་ལ་ཧབ་ཐོབ་རྒྱག་གིན་ཡོད། ཉིན་
ཞིག མོ་དམག་དཔོན་ཞིག་གི་གན་དུ་བཅར་ཏེ། ཁོའི་དཀྲུམ་མདའ་ཁྲོམ་སྐོར་མང་ཚོགས་
ལ་གཏད་འདུག་པའི་ངང་ཚུལ་པར་དུ་བསྐྱོན་པ་རེད། འདི་ནི་དངོས་གནས་སྤོབས་པ་ཆེ་
དྲགས་པའི་བྱ་སྤྱོད་ཅིག་མ་ཡིན་ནམ། མོ་རང་དོན་རྐྱེན་འདིའི་དབང་གིས་འཛིན་བཟུང་
བྱས་ཤིང་། ཨུ་རུ་སུའི་དམག་སྤྱི་ཁང་དུ་མཚན་གཅིག་ལ་བཀག་ཉར་ཡང་བྱས། དེར་མ་
ཟད། ཁོ་ཚོས་ད་དུང་ཐུར་བཟའ་ལ་སྲོག་ཆད་གཅོད་པའི་འཇིགས་སྐུལ་ཡང་བྱས་ཡོད་
ཚོད་རེད། འོན་ཏེ། བཀག་ཉར་ལས་ཐར་བའི་མོད་ལ། མོ་ཡང་བསྐྱར་ཁྲོམ་ལམ་སོ་སོར་
ཉུལ་ཏེ་པར་སྐྱོན་པའི་ལས་ལ་བྲེལ་བཞིན་འདུག
བཙན་འཛུལ་གྱི་ཉིན་བཅུ་བར། མོས་ཐའོ་མཱ་སིར “ཁྱོད་རང་སུའེ་ཙེར་ལ་མི་འགྲོ་
དོན་ཡང་སྙིང་ཅི་ཞིག་ཡིན་ནམ” ཞེས་དྲིས་བྱུང་། ཐའོ་མཱ་སིར་མཚོན་ན། དྲི་བ་འདིར་ཡ་
མཚན་དགོས་དོན་ཅི་ཡང་མེད།
“དེས་ན། ང་ཅིའི་ཕྱིར་ངེས་པར་དུ་འགྲོ་དགོས་པ་རེད།”
“འདིར་བསྡད་ཚེ། ཁོ་ཚོས་ཁྱོད་ལ་གནོད་འཚེ་གཏོང་ངེས་རེད།”
“ཁོ་ཚོས་གནོད་འཚེ་མ་བཏང་བ་ཞིག་སུ་ཡོད་དམ།” ཐའོ་མཱ་སིས་ཡོད་ཚད་ལས་
རེད་ཅེས་པའི་རྣམ་འགྱུར་ཞིག་བསྟན་ཅིང་། དེ་ནས “དེས་ན། ཁྱོད་ཀྱིས་ཕྱི་རྒྱལ་དུ་འཚོ་
བ་རོལ་ཐུབ་བམ” ཞེས་ལྡོག་འདྲི་ཞིག་བྱས།
“མི་ཐུབ་དོན་ཅི་ཡོད།”
“ཁྱོད་ཀྱིས་མེས་རྒྱལ་གྱི་ཆེད་དུ་རང་སྲོག་བློས་གཏོང་བར་སྟ་གོན་བྱས་ཟིན་པ་
འདྲ་བས། ཁྱོད་རང་ད་ལྟ་ཉིད་དུ་གནས་འདི་དང་ཁ་འབྲལ་ཐུབ་མིན་ལ་ང་རང་ཐེ་ཚོམ་
སྐྱེས་ཡོང་།”
“འོན་ཏེ་ཟླ་བྷི་སི་ཁི་ཕྱིར་ཡོང་བ་ནས་བཟུང་། ཡོད་ཚད་འགྱུར་འདུག” ཐུར་
བཟས་འདི་ལྟར་བཤད་བྱུང་།
དངོས་གནས་དེ་འདྲ་ཞིག་རེད། ཞོགས་ལངས་པའི་རྣམ་པ་དེ་བདུན་ཕྲག་གཅིག་ཙམ་
གྱི་ཡུན་ལ་མ་གཏོགས་རྒྱུན་སྐྱོང་མ་ནུས། ཆེ་ཁི་རྒྱལ་ཁབ་ཀྱི་སྲིད་ཀྱི་ལས་སྣེ་རྣམས་ཨུ་རུ་
སུའི་དམག་དཔུང་གིས་ཉེས་ཅན་བཞིན་ཁྲིད་སོང་། ཁོ་ཚོ་ད་ལྟ་གནས་གང་ཞིག་ཏུ་ཡོད་པ་
སུས་ཀྱང་བཤད་དཀའ། སྐྱེ་བོ་ཀུན་གྱིས་ཁོ་ཚོའི་བདེ་འཇགས་ལ་སེམས་ཁྲེལ་བྱེད་བཞིན་
ཨུ་རུ་སུར་བཅངས་པའི་སྡང་སེམས་ཆེ་རུ་འགྲོ་བཞིན་འདུག སྡང་སེམས་དེ་ནི་ཆང་གི་
བཟི་ཁ་དང་འདྲ་བར་མི་ཚང་མའི་མགོ་བོ་རྨོངས་པར་བྱེད། དེ་ནི་དངོས་གནས་ཤ་འཁོན་
རྩོད་པའི་དུས་ཆེན་ཞིག་དང་འདྲ་སྟེ། བྷོ་ཧེ་མུས་ཡའི་གྲོང་དང་གྲོང་ཁྱེར་
ཀུན་ཏུ་ཡིག་ཆེན་ཚགས་པར་གྱིས་ཁེངས་ཤིང་། དེ་དག་ཏུ་ཟུར་ཟ་དང་སུན་འབྱིན། ད་
དུང་སྙན་ངག་དང་ཁ་མཚར་རི་མོ་སོགས་ཀྱང་མང་དུ་མཆིས་ལ། ཡོད་ཚད་ཀྱི་མདུང་རྩེ་
བྷུ་རའེ་བཟི་ནེའུ་ཧྥུའུ་དང་ཁོའི་དམག་མི་ཚོར་གཏད་འདུག ཁོ་ཚོས་བྷུ་
རའེ་བཟི་ནེའུ་ཧྥུའུ་དང་ཁོའི་དམག་མི་ཚོ་ནི་ཡུལ་མཐའ་འཁོབ་ཀྱི་ཀླ་ཀློ་འབའ་ཞིག་ཏུ་རྩི་
བར་བྱེད། འདུ་བྲལ་ངེས་མེད་ནི་འཇིག་རྟེན་འདིའི་ཆོས་ཉིད་ཡིན་ཏེ། ཉིན་འདི་འགའི་ཡུན་
ལ། ཆེ་ཁིའི་གཞུང་ཕྱོགས་ཀྱི་ལས་སྣེ་ཚོར་ཨུ་རུ་སུས་བཙན་ཤེད་ཀྱིས་མགོ་བསྒུར་དུ་བཅུག་
ཅིང་། མའོ་སི་ཁོ་རུ་མགོ་འདོགས་ཆིངས་ཡིག་ཀྱང་བཞག་ཟིན་པ་རེད། ཟླ་བྷི་སི་ཁིས་མགོ་
འདོགས་ཆིངས་ཡིག་དེ་བསྣམས་ནས་ཕྱིར་ཕུ་རཱ་རྒུར་བསླེབས་རྗེས། རླུང་འཕྲིན་བརྒྱུད་ནས་
གཏམ་བཤད་ཅིག་གནང་བྱུང་། ཉིན་དྲུག་ཙམ་ལ་བཟང་བཙོན་གྱིས་མནར་གཅོད་མྱངས་
པ་དེས། ད་ལྟ་ཁོ་ནི་སྐད་ཆའང་དེ་ཙམ་མི་འཁྱོངས་པ་ཞིག་ཏུ་གྱུར་འདུག ལྡ་བེ་ལྡིབ་བེའི་
ངང་། ངག་ནས་ཡིག་རྡོག་འགའ་རེ་འཁྲོལ་ཙམ་གྱིས་དབུགས་འཚང་བར་བྱེད་ལ། དུས་ཡུན་
སྐར་མ་ཕྱེད་ཙམ་རེར་ངལ་རེ་གསོ་དགོས་པས། རྗོད་པ་ཆ་ཚང་ཞིག་ཀྱང་བཤད་མི་ཐུབ་པའི་
གནས་སུ་ལྷུང་འདུག
ཆིངས་ཡིག་འདི་བཞག་ཙ་ན། རྒྱལ་ཁབ་ཉེན་ཁ་ལས་བསྐྱབས་ཤིང་། སྐྱེ་བོ་མང་བོའི་
སྲོག་གི་བར་ཆད་དང་སེ་བྷེ་རའེ་ཡར་སྤྱུག་པའི་ལས་དབང་ཡང་བཟློག་པ་རེད།
འདི་ལྟ་
བུའི་ལས་དབང་ལ་མི་སྐྲག་མཁན་སུ་ཞིག་ཡོད་དམ། འོན་ཏེ། དེ་དང་ཆབས་ཅིག དོན་
དག་གཞན་ཞིག་ཀྱང་མི་ཚང་མས་གསལ་བོར་རྟོགས་འོངས། ཆིངས་ཡིག་འདི་བཞག་པའི་
ཉིན་མོ་ནས་བཟུང་། བྷོ་ཧེ་མུས་ཡས་ཅིས་ཀྱང་བཙན་འཛུལ་པའི་མདུན་དུ་པུས་མོ་ས་རུ་
འཛུགས་དགོས་པར་གྱུར་ལ། རྒྱལ་ཁབ་འདི་ཉིད་ཀྱང་ཨ་ལེ་རྒུ་བཟན་ཌར་ཟླ་བྷི་སི་ཁི་དང་
འདྲ་བར། དུས་གཏན་དུ་སྐད་ཆ་བཤད་དབང་མེད་ཅིང་། བརྙས་བཅོས་ཡོད་ཚད་ལ་བཟོད་
སྒོམ་བྱ་དགོས་པ་ཞིག་ཏུ་གྱུར། འདི་ལྟར། ཤ་འཁོན་རྩོད་པའི་དུས་ཆེན་གཞི་ནས་མཇུག་
བསྒྲིལ་བས། ད་ནི་ལྷག་ཡོད་པ་ནི་བརྙས་བཅོས་དང་གཉའ་གནོན་འབའ་ཞིག་རེད།
ཐུར་བཟས་ཐའོ་མཱ་སིར་སྣང་ཚུལ་འདི་རིགས་ཞིབ་མོར་གླེངས་བྱུང་། དོན་དམ་དུ་
ཁོས་ཀྱང་འདི་དག་ནི་དོན་དངོས་ཡིན་པ་གསལ་བོར་རྟོགས་ཡོད། འོན་ཏེ། དོན་དངོས་
འདིའི་ཤུགས་ན་རྒྱུ་རྐྱེན་གཞན་ཞིག་ཡོད་ལ། དེ་ནི་ད་གཟོད་ཐུར་བཟའ་ཕུ་རཱ་རྒུ་དང་ཁ་
འབྲལ་འདོད་པའི་རྒྱུ་མཚན་ངོ་མ་དེའང་ཡིན་ཏེ། གནས་འདིར་མོས་སྐྱིད་ཀྱི་ཉི་མ་ལན་
གཅིག་ཀྱང་མཐོང་མ་མྱོང་བ་དེའོ།
མོས་ཕུ་རཱ་རྒུའི་སྲང་ལམ་ཀུན་ཏུ་རང་སྲོག་ལ་མ་འཛེམ་པར་ཨུ་རུ་སུའི་དམག་མི་
རྣམས་པར་ལ་བསྐྱོན་པའི་ཉིན་དེ་དག་ནི། ཐུར་བཟའ་ལ་མཚོན་ན་ཆེས་སྐྱིད་པའི་དུས་
སྐབས་ཤིག་ཡིན། ཉིན་དེ་དག་གི་རིང་ལ། མོས་རྨི་ལམ་འཇིགས་ཡེར་བ་དེ་དག་ཀྱང་རྨི་
མཚམས་བཞག་ཅིང་། མཚན་མོར་མལ་དུ་ཞུགས་དུས་ཀྱང་ལྷོད་ལ་འབབ་ཐུབ་པར་གྱུར།
ལྷོད་བག་འདི་ནི་ཨུ་རུ་སུའི་ཐན་ཁེ་ཡིས་ཁོ་ཚོར་བསྐྱལ་འོངས་པ་རེད། འོན་ཏེ། ད་ནི་རྒོལ་
ལན་སློག་པའི་དུས་ཆེན་རེ་ཞིག་མཇུག་རྫོགས་པས། མོ་ཡང་བསྐྱར་མཚན་མོ་བསླེབ་པར་
སྐྲག་ཅིང་། མཚན་མོ་དེ་དག་གཡོལ་ཐུབ་ན་ཅི་མ་རུང་སྙམ་གྱིན་ཡོད། ཡང་གཅིག་བཤད་
ན། མོར་སྟོབས་ཤུགས་དང་སྤྲོ་སྣང་སྩོལ་བའི་ཁོར་ཡུག་ཅིག་སྔར་བཞིན་ཡོད་ངེས་པ་ཐུར་
བཟས་ཤེས་ཡོད་དེ། མོ་རང་ཕྱི་རྒྱལ་ལ་འགྲོ་འདོད་ཅིང་། ཕྱི་རྒྱལ་དུ་ཕྱིན་ནས་ད་ལྟའི་ཁོར་
ཡུག་འདི་ལྟ་བུ་ཞིག་འཚོལ་འདོད་ཡོད།
“འོན་ཏེ། ས་བྷེ་ནཱའང་སུའེ་ཙེར་དུ་ཡོད་པ་རེད།” ཐའོ་མཱ་སིས་འདི་ལྟར་དྲིས་བྱུང་།
“ལྗེ་ནེ་ཝ་ནི་བཟི་རེ་ཁི་མ་རེད།” ཐུར་བཟས་འདི་ལྟར་ལབ་ཅིང་། དེ་ནས “དེ་རུའང་
མོས་ངའི་སེམས་ཁམས་དཀྲུག་སྲིད་ཀྱང་། ཕུ་རཱ་རྒུ་རུ་ཡོད་པ་ལྟ་བུ་ཞིག་ག་ལ་ཡིན” ཞེས་
ཀྱང་བཤད་བྱུང་།
རིང་ནས་གོམས་པའི་ཕ་ས་ཕ་ཡུལ་དང་ཁ་བྲལ་ཚེ། དེ་འདྲའི་སྐྱིད་པོ་ཞིག་ག་ལ་
ཡིན། ཐུར་བཟའ་ཕྱི་རྒྱལ་དུ་འགྲོ་འདོད་སྐྱེས་པས། ཐའོ་མཱ་སི་ནི་ཉེས་ཅན་གྱིས་ཁྲིམས་
ཆད་འཁུར་བ་བཞིན་མོའི་རེ་འདུན་དེར་མི་འཐད་ཀ་མེད་དུ་གྱུར་ལ། རིང་བོ་མ་སོང་
བར། ཁོས་ཐུར་བཟའ་དང་ཁི་རེན་ནུས་གཉིས་ཁྲིད་དེ་སུའེ་ཙེར་གྱི་གྲོང་ཁྱེར་ཆེན་པོ་
ཞིག་ཏུ་བརྟོལ་བར་གྱུར།
ཁོས་མལ་ཁྲི་ཞིག་ཉོས་ཏེ་ཁང་མིག་སྟོང་བ་དེར་བཞག་ཅིང་། དེ་ནས། ཕོ་ལོ་བཞི་བཅུ་
ཡོལ་རྗེས་གཞི་ནས་འཁོར་བ་སྐྱོང་བའི་སྐྱེས་པ་ཞིག་ལ་ཡོད་སྲིད་པའི་སེམས་ཤུགས་ཡོད་
ཚད་བསྟིམས་ཏེ། བློ་གཅིག་སེམས་གཅིག་གིས་རང་ཉིད་ཀྱི་ལས་ཀར་ཞུགས།
ཁོས་ལྗེ་ནེ་ཝ་རུ་ཡོད་པའི་ས་བྷེ་ནཱར་ཁ་པར་ཡང་ཡང་བཏང་།
ཨུ་རུ་སུས་བཙན་འཛུལ་བྱས་རྗེས་ཀྱི་བདུན་གཅིག་གི་རིང་ལ། ས་བྷེ་ནཱས་རང་ཉིད་
ཀྱི་བརྩམས་ཆོས་ལྗེ་ནེ་ཝ་རུ་འགྲེམ་སྟོན་བྱས་ཤིང་། སུའེ་ཙེར་གྱི་རི་མོ་ལ་དགའ་བ་དག་
གིས་ས་བྷེ་ནཱའི་མེས་རྒྱལ་ལ་གདུང་སེམས་མཉམ་བསྐྱེད་ཀྱིས་མོའི་རི་མོ་ཡོད་ཚད་འཕྲལ་
མར་ཉཽས་ཚར་བ་རེད།
“ཨུ་རུ་སུའི་དྲིན་ལ། ང་རང་ཕྱུག་པོར་གྱུར་སོང་།” མོས་ཁ་པར་དུ་འདི་ལྟར་ལབ་
ཞོར་གད་མོ་བགད་འོངས།
ས་བྷེ་ནཱས་ཐའོ་མཱ་སིར་རང་ཉིད་ཀྱི་རི་མོ་ཁང་གསར་པར་བལྟ་
རུ་ཤོག་ཅེས་བོས་ཤིང་། རི་མོ་ཁང་གསར་པ་དེ་ནི་ཕུ་རཱ་རྒུ་རུ་ཡོད་པའི་རི་མོ་ཁང་དེ་དང་
ཁྱད་པར་ཆེན་པོ་མེད་ཅེས་ཀྱང་ཁས་འཆེ་བར་བྱེད།
ཁོ་རང་ས་བྷེ་ནཱར་བལྟ་རུ་འགྲོ་འདོད་མོད། འོན་ཏེ། ཐུར་བཟའ་ལ་བཤད་རྒྱུའི་རྒྱུ་
མཚན་འོས་འཚམས་ཤིག་མ་རྙེད་པར་ལུས། དེ་བས། ས་བྷེ་ནཱ་བཟི་རེ་ཁི་རུ་འོངས་པ་རེད།
མོ་བཟི་རེ་ཁི་རུ་འབྱོར་མ་ཐག་འགྲོན་ཁང་ཞིག་ཏུ་བསྡད་ཅིང་། ལས་ཚོགས་གྲོལ་རྗེས་
ཐའོ་མཱ་སི་མོར་བལྟ་རུ་ཕྱིན། ཁོས་འགྲོན་ཁང་གི་ཚོམས་ཆེན་ནས་ས་བྷེ་ནཱར་ཁ་པར་ཞིག་
བཏང་རྗེས་མོའི་སྡོད་ཁང་དུ་སོང་། སྒོ་ཕྱེ་ཙ་ན། མོ་རང་ཁོའི་མིག་མདུན་དུ་ལངས་འདུག་
ལ། དཀར་ཞིང་ཕྲ་བའི་བརླ་ཤ་གཉིས་གཅེར་བུར་མངོན་འདུག མོའི་ལུས་ལ་དོར་ཐུང་
དང་ནུ་ཁེབས་གྱོན་པ་ཕུད། མགོ་ལ་རྒྱ་ཞྭ་སྒོར་མོ་ཞིག་ཀྱང་གྱོན་འདུག མོ་རང་དེ་ལྟར་
འགུལ་ཙམ་ཡང་མི་བྱེད་པར་ཐའོ་མཱ་སིར་ཅེར་ནས་འདུག་ལ། སྨྲ་བ་ཅི་ཡང་མི་འདུག
ཐའོ་མཱ་སི་ཡང་དེ་གར་ཧད་ནས་སྡོད་ཅིང་། འགུལ་ཙམ་ཡང་མ་བྱས་ལ་སྐད་ཆ་ཚིག་
གཅིག་ཀྱང་བཤད་མ་སོང་། དེ་ནས། ཁོས་རང་ཉིད་གཞི་ནས་དགའ་བས་མྱོས་དྲགས་པ་
ཚོར་ལ། ལག་པ་ག་ལེར་ཕར་བརྐྱངས་ནས་ས་བྷེ་ནཱའི་ཞྭ་མོ་ཕུད་ཅིང་། སྔས་འགྲམ་གྱི་
སྒྲོག་ཙེ་དེ་རུ་བཞག དེའི་མུར། ཁོ་གཉིས་ཀས་འཁྲིག་པ་སྤྱོད་མགོ་བརྩམས་ཤིང་། སྐབས་
འདིར་ཡང་ཁོ་གཉིས་ལ་སྨྲ་བ་ཅི་ཡང་མེད།
འགྲོན་ཁང་དེ་ནས་ཕྱིར་རང་ཁྱིམ(ཉིན་འགའི་སྔོན་ལ། སྒྲོག་ཙེ་རེ་ཟུང་དང་
རྐུབ་སྟེགས་ཁ་ཤས། ད་དུང་འབོལ་གདན་ཞིག་ཀྱང་ཉོས་ཟིན)དུ་ལོག་པའི་ལམ་བར་དུ།
ཁོས་འཚོ་བ་རོལ་སྟངས་འདི་ནི་རང་ཉིད་གང་དུ་སོང་ཡང་དེ་གར་ཁྱེར་ནས་འགྲོ་དགོས་
ཏེ། དེ་ནི་འབུ་སྐྱོགས་ཀྱིས་རང་ཁྱིམ་ཧྲིལ་བོ་ཁུར་ནས་འགྲོ་བ་དང་མཚུངས་ཞེས་ཆིག་
ལབ་བརྒྱབ་ཅིང་། བདེ་སྣང་ཟད་མི་ཤེས་པ་ཞིག་བྱུང་། ལུས་ཀྱི་ཆ་ཤས"གང་ཞིག་དང་འདྲ་
བར། ཐའོ་མཱ་སིས་ནམ་ཡང་རང་ཉིད་ཀྱི་འཚོ་བ་རོལ་སྟངས་དེ་འདོར་མ་ཐུབ་པས། ཐུར་
བཟས་ཀྱང་ནམ་ཡང་འགྱུར་བ་མེད་པར་འཇིགས་སུ་རུང་བའི་རྨི་ལམ་དེ་རིགས་རྨི་དགོས་
པར་གྱུར།
དེ་ནི་ཁོ་གཉིས་བཟི་རེ་ཁིར་བསླེབས་ནས་ཟླ་ངོ་དྲུག་བདུན་ཙམ་སོང་བའི་དགོང་
མོ་ཞིག་རེད། དགོང་མོ་དེར། ཁོ་རང་ཕྱིར་རང་ཁྱིམ་དུ་ལོག་པ་ཅུང་འཕྱིས་ཤིང་། ཁྱིམ་དུ་
བསླེབས་དུས་སྒྲོག་ཙེ་རུ་འཕྲིན་ཡིག་ཅིག་ཡོད་པ་མཐོང་། འཕྲིན་ཡིག་དེར། ཐུར་བཟས་
རང་ཉིད་ཕྱིར་ཕུ་རཱ་རྒུར་ལོག་ཟིན་པ་དང་། ཕྱིར་འགྲོ་དོན་ཡང་རང་ཉིད་ལ་གཞི་ནས་ཕྱི་
རྒྱལ་དུ་འཚོ་བ་རོལ་བའི་སེམས་ཤུགས་ཅི་ཡང་མེད་པས་ཡིན་ཚུལ་སོགས་བརྗོད་འདུག
གནས་འདིར་བསྡད་ཚེ། མོ་ནི་ཐའོ་མཱ་སིའི་སེམས་རྟེན་ཞིག་ཏུ་འགྱུར་ཆོག་པ་ཐུར་བཟས་
གསལ་བོར་ཤེས་མོད། འོན་ཀྱང་། ད་ནི་རང་ཉིད་ལ་སེམས་ཤུགས་དེ་འདྲ་ཞིག་ཡེ་ནས་
མེད་པ་མོའི་སེམས་སུ་ཧ་ཅང་གསལ། དང་པོར་ཕྱི་རྒྱལ་གྱི་འཚོ་བས་རང་ཉིད་ལ
ང་ཉིད་ལ་འགྱུར་
ལྡོག་འབྱུང་བར་བསམས་པ་ནི་ཇི་འདྲའི་གླེན་རྟགས་ཤིག་རེད་ཨང་། མོའི་ངོས་འཛིན་དུ།
བཙན་འཛུལ་གྱི་ཉིན་དེ་དག་ལ་བྱུང་བའི་མཐོང་ཐོས་མྱོང་གསུམ་བརྒྱུད། རང་ཉིད་གཞི་
ནས་མི་རང་ག་བ་ཞིག་མ་ཡིན་པར། ན་སྨིན་ཞིང་བསམ་ཤེས་པའི་མི་སྙིང་སྟོབས་ཅན་
ཞིག་ཏུ་གྱུར་ཡོད་པར་སྙམ་མོད། འོན་ཏེ། དོན་དམ་དུ་མོས་རང་ཉིད་ལ་བཅངས་པའི་རེ་
ལྟོས་ཆེ་དྲགས་འདུག ད་ལྟ་མོ་རང་གཞི་ནས་ཐའོ་མཱ་སིའི་ཁུར་བོ་རུ་གྱུར་འདུག འདི་
ནི་ཏག་ཏག་མོས་མཐོང་མི་འདོད་པ་དེ་རེད། དེ་བས། ཡོད་ཚད་ད་དུང་འཕྱིས་མ་སོང་བའི་
སྔོན་ལ་མོས་དེ་ལྟར་སེམས་ཐག་བཅད་པ་རེད། ཐུར་བཟས་ད་དུང་རང་ཉིད་ཀྱིས་ཁི་རེན་
ནུས་ཀྱང་ཁྲིད་སོང་བར་ཐའོ་མཱ་སིར་བཟོད་གསོལ་ཞུ་བཞིན་འདུག
ཁོས་གཉིད་སྨན་བཙན་པོ་ཞིག་འཐུངས་རྗེས་མལ་དུ་ཉལ་མོད། འོན་ཏེ། ཕྱི་ཉིན་
ཞོགས་པའི་སྐྱ་རེངས་ཀྱི་མཚམས་ཤིག་ལ་ད་གཟོད་གཉིད་རྨུགས་ཀྱི་སྣང་བ་བན་བུན་ཙམ་
ཞིག་སྐྱེས། སྟབས་ལེགས་པ་ཞིག་ལ། ཕྱི་ཉིན་གཟའ་སྤེན་པ་ཡིན་པས་ཁོ་རང་ཉིན་ཧྲིལ་
བོར་རང་ཁྱིམ་དུ་བསྡད་ཆོག ཁོས་མིག་སྔའི་གནས་བབ་ལ་ཡང་ནས་བསྐྱར་དུ་བསམ་
བློ་བཏང་། བྷོ་ཧེ་མུས་ཡ་དང་རྒྱལ་ཁབ་གཞན་དག་གི་མཐའ་མཚམས་གཞི་ནས་བཀག་
བསྡོམས་བྱས་ཟིན་པས། ཁོ་གཉིས་བྱེས་སུ་འགྲོ་དུས་དང་གཏན་ནས་མི་འདྲ། གློག་འཕྲིན་
དང་ཁ་པར་སོགས་ལས་ཀྱང་ཐུར་བཟའ་ཕྱིར་འབོད་ཐབས་མེད་དེ། གཞུང་ཕྱོགས་ཀྱིས་མོ་
རང་ཡང་བསྐྱར་མཐའ་མཚམས་བརྒལ་དུ་འཇུག་མི་སྲིད། མིག་མདུན་གྱི་ཡོད་ཚད་ནི་ཁོ་
ལ་མཚོན་ན་ཅིས་ཀྱང་རློམ་དཀའ་བ་ཞིག་རེད། ཡིན་ཡང་། ཐུར་བཟའ་སོང་ཚར་བ་ནི་
གཞི་ནས་བསྒྱུར་དུ་མེད་པའི་དོན་དངོས་ཤིག་རེད།
རང་ཉིད་གཞི་ནས་ཅི་བྱ་གཏོལ་བྲལ་དུ་གྱུར་འདུག་པ་ཚོར་འོངས་དུས། ཁོ་ནི་རེ་
ཞིག་སྔངས་ཤིང་སྐྲག་པར་གྱུར་ལ། དེ་དང་ཆབས་ཅིག་ལྷོད་ལ་ཡང་འབབ་ཐུབ་པར་གྱུར།
ད་ནས་བཟུང་། ཁོས་མི་སུ་ཞིག་གི་སླད་དུ་སེམས་ཐག་གཅོད་མི་དགོས་ལ། ཁ་གཏད་ཀྱི་
ཁང་བརྩེགས་དེའི་རྩིག་ལྡེབས་སུ་ཅེར་ནས་མོ་དང་མཉམ་དུ་འདུག་དགོས་མིན་ཐད་ཐེ་
ཚོམ་ཡང་སྐྱེ་མི་དགོས། འདི་དག་ཡོད་ཚད་ལ། ད་ནི་ཐུར་བཟའ་གཅིག་པུས་གདམ་ང་
བྱས་ཚར་འདུག
ཁོ་རང་ཟ་ཁང་དུ་གུང་ཚིགས་ལ་རོལ་བར་ཕྱིན་པ་ན། གློ་བུར་དུ་སེམས་ཤིན་ཏུ་སྐྱོ་
བ་ཞིག་བྱུང་མོད། འོན་ཏེ། ཟས་ལ་རོལ་བའི་དུས་ཐོག་ཐག་ཏུ། སེམས་སྐྱོ་བ་དེའང་རིམ་
བཞིན་དྭངས་ནས་གར་སོང་ཆ་མེད་དུ་གྱུར། ཤུལ་དུ་ལྷག་ཡོད་པ་ནི་སྨྲེང་བ་ཟ་ཟི་ཙམ་
རེད། ཁོས་རང་ཉིད་དང་ཐུར་བཟའ་མཉམ་དུ་བསྡད་པའི་ལོ་ཟླ་དེ་དག་ལ་ཕྱིར་དྲན་བྱེད་
དུས། ཁོ་གཉིས་ཀའི་གཏམ་རྒྱུད་ལ་འདི་ལས་ལྷག་པའི་མཐའ་འབྲས་ཤིག་འབྱུང་མི་སྲིད་
ཨང་སྙམ་ཞིང་། རྒྱ་ལ་མི་ཞིག་གིས་བསམ་གཟས་ནས་བརྩམས་པའི་དབང་དུ་བཏང་ཡང་།
མཐའ་འབྲས་གཞན་ཞིག་ཅིས་ཀྱང་ཡོད་དཀའ་སྟེ།
ཉིན་ཞིག་ལ། ཐུར་བཟའ་ཞེས་པའི་བུ་མོ་དེ་སྔོན་ལ་བརྡ་ཙམ་ཡང་མེད་པར་ཁོ་ཚང་
དུ་བསླེབས་ཤིང་། དེ་ནས་ཡང་ཉིན་ཞིག་ལ། མོ་རང་ཇི་ལྟར་ཚུར་ཡོང་བ་དེ་ལྟར་ཕྱིར་ལོག་
སོང་། མོ་རང་ཚུར་ཡོང་དུས་རྡོག་ཁྲེས་ལྕི་མོ་ཞིག་བསྣམས་འདུག་ལ། ཕར་འགྲོ་དུས་ཀྱང་
རྡོག་ཁྲེས་ལྕི་མོ་ཞིག་དྲུད་ནས་ཕྱིན་པ་རེད།
ཟས་རིན་སྤྲད་རྗེས། ཁོ་རང་ཟ་ཁང་དེ་དང་ཁ་གྱེས་ཤིང་། གློ་བུར་དུ་ཁྲོམ་ལམ་ཉུལ་
ནས་འགྲོ་འདོད་པ་ཞིག་བྱུང་། སེམས་ཁོང་གི་སྨྲེང་བ་ལྕི་མོ་དེས་ཁོ་ལ་སྐྱིད་སྣང་གློ་བུར་བ་
ཞིག་བསྟབས་འོངས། ཁོས་ཐུར་བཟའ་དང་མཉམ་དུ་འཚོ་བ་རོལ་ནས་བགྲང་བྱ་བདུན་
ཙམ་ཕྱིན་ཡོད། མ་གཞིར། ལོ་ངོ་དེ་དག་ལ་ཕྱིར་དྲན་བྱེད་པ་ནི་ཁོ་གཉིས་མཉམ་དུ་བསྡད་
པ་ལས་ཀྱང་ཡི་གར་འོང་བ་ཞིག་ཡིན་པ་ཁོས་བར་སྐབས་འདིར་གཞི་ནས་ཚོར།
ཁོ་དང་ཐུར་བཟའི་བར་གྱི་བརྩེ་དུང་ནི་ལོངས་སྤྱོད་ངེས་ཅན་ཞིག་ཡིན་དུ་སྲིད་མོད།
འོན་ཏེ། ནམ་ཡང་ངལ་དུབ་ཀྱིས་ཟིན་འདུག་པ་ཞིག་ཀྱང་རེད། རྣམ་ཀུན་ཅི་ཞིག་གསང་
དགོས་པའམ། སྦ་དགོས་པ། ཡང་ན་གཡོ་ཟོལ། ཡང་ན་འདུམ་འགྲིག ཡང་ན་མོར་སྐུལ་
ལྕག་དང་སེམས་གསོ་སོགས། གང་ལྟར་རྣམ་པ་ཀུན་ཏུ་མོ་ལ་བརྩེ་བ་ཟབ་མོ་ཞིག་ཡོད་ཚུལ་
བདེན་དཔང་བྱ་དགོས་ཤིང་། ད་དུང་ཕྲག་དོག་དང་སྐྱོ་ངལ། རྨི་ལམ་ངན་པ་སོགས་ཀྱིས་
བསྐྱེད་པའི་འཁང་ར་དང་ལེ་བདའ་སོགས་ཀྱང་བཟོད་བསྲན་བྱ་དགོས། མདོར་ན། ཁོས་
རྣམ་ཀུན་རང་ཉིད་ལ་ཉེས་པ་ཡོད་པར་བསམས་ཤིང་། རང་ཉིད་ལ་གུ་ཡངས་འཐོབ་ཆེད་
ཕ་རོལ་པོར་བཟོད་གསོལ་ཞུ་དགོས་པ་ཞིག་ཏུ་གྱུར་ཡོད། འོན་ཏེ། ད་ནི་དེ་ལྟ་བུའི་ངལ་བ་
བསྟེན་མི་དགོས་ཤིང་། རང་ཉིད་ལ་ལྷག་ཡོད་པ་ནི་བདེ་བ་འབའ་ཞིག་གོ
གཟའ་སྤེན་པའི་མཚན་མོ་འདི་ལྟར་མགོ་བརྩམས་བྱུང་། ཁོ་རང་ཐེངས་དང་པོར་རང་
ཉིད་གཅིག་པུ་བཟི་རེ་ཁི་རུ་འཆམ་འཆམ་དུ་འགྲོ་ཐུབ་པར་གྱུར། རང་དབང་གི་མཁའ་
དབུགས་ཅི་འདོད་དུ་རྔུབ་བཞིན་འདི་ལྟར་འཆམ་འཆམ་དུ་འགྲོ་དུས། མཐའ་འཁོར་གྱི་གྲུ་
ག་སོ་སོར་བསླུ་བྲིད་ངེས་ཅན་རེ་བསྐུངས་ཡོད་སྣང་སྟེར་ལ། མ་འོངས་པ་ཞེས་པ་ནི་གཞི་
ནས་གསང་བ་ཞིག་རེད། འདི་ལྟར། ཁོ་རང་ཡང་བསྐྱར་ཁེར་རྐྱང་གི་འཚོ་བར་ཞུགས་པ་
རེད། སྔོན་ཚེ། ཁོས་རང་ཉིད་ཀྱིས་ཁེར་རྐྱང་གི་འཚོ་བ་རོལ་དགོས་པ་ནི་ལས་ལ་བསྐོས་
པ་ཞིག་ཏུ་རློམ་ཡོད་ལ། ཏག་ཏག་ཁེར་རྐྱང་གི་འཚོ་བ་འདིའི་ཀློང་དུ། ཁོ་ནི་ད་གཟོད་རང་
ཉིད་ངོ་མ་དེ་ཡིན་པར་བསམས་ཡོད།
ཁོ་དང་ཐུར་བཟའ་མཉམ་དུ་བསྡད་ནས་ལོ་ངོ་བདུན་ཙམ་ཕྱིན་ལ། ལོ་ངོ་བདུན་གྱི་རིང་
འདིར། ཁོ་རང་གོམ་གང་སྤོས་ཀྱང་། ཐུར་བཟས་མིག་གིས་འཚོས་ཏེ་ཡོད་སྣང་སྟེར་ལ། དེ་ནི་
ཕལ་ཆེར་ཁོའི་རྐང་པ་གཉིས་ལ་ལྕགས་ཀྱི་ཐུ་ལུམ་རེ་བཏགས་པ་དང་གཉིས་སུ་མེད། འོན་ཏེ།
ད་ལྟ། ཁོའི་གོམ་སྟབས་སྔར་བས་ཇེ་ཡང་དུ་གྱུར་ནས་འཕུར་གྲབས་བྱེད་ལ། ཏག་ཏག་དུས་
ཀྱི་ཆ་ཤས་འདི་ཉིད་ཙམ་དུ། ཁོ་རང་ཕར་མན་ནེ་རྡེ་བཟི་ལགས་ཀྱི་བློས་བསླང་གི་དཀྱིལ་
འཁོར་དེར་གནས་ཏེ། ཁོས་ཡི་གར་འོང་བའི་ཚེ་སྲོག་གི་ཡང་བ་དེ་ཉམས་སུ་མྱོང་བཞིན་ཡོད།
(ཁོས་ལྗེ་ནེ་ཝ་རུ་ཡོད་པའི་ས་བྷེ་ནཱར་ཁ་པར་གཏོང་འདོད་དམ། ཁོས་ཟླ་འདི་འགའི་
རིང་ལ་བཟི་རེ་ཁི་རུ་ངོ་ཤེས་པའི་བུད་མེད་དེ་དག་ལ་འབྲེལ་བ་བྱ་འདོད་དམ། མི་འདོད་དེ།
ཁོར་དེ་འདྲའི་བསམ་པ་ཞིག་ཡེ་ནས་མི་འདུག རྒྱ་ལ་བུད་མེད་གཞན་ཞིག་དང་མཉམ་དུ་
བསྡད་ཚེ། ཐུར་བཟའ་དྲན་པའི་གདུང་བ་དེས་ཁོ་ལ་བརྣག་དཀའ་བའི་སྡུག་བསྔལ་ཞིག
བསྐྱེད་སྲིད་པ་ཁོས་གསལ་བོར་ཤེས་ཡོད
སྨྲེང་བས་བསྐྱེད་པའི་དགའ་བ་ཁྱད་པར་བ་ཞིག་གིས་མྱོས་ཏེ་གཟའ་ཉི་མའི་མཚན་
མོའི་བར་འོངས། འོན་ཏེ། གཟའ་ཟླ་བར་རན་ཙ་ན། ཡོད་ཚད་འགྱུར་འདུག ཁོའི་ཡིད་ལ་
གློ་བུར་དུ་ཐུར་བཟའི་སྣང་བརྙན་འཕོས་ཡོང་། མོས་གྱེས་ཁའི་འཕྲིན་པ་དེ་འབྲི་དུས་ཀྱི་
ངང་ཚུལ་དང་། འཕྲིན་པ་འབྲི་བའི་དུས་ཐོག་ཐག་ཏུ་ལག་པ་འདར་སིག་སིག་བྱེད་པའི་
རྣམ་པ། ད་དུང་། ལག་པ་གཅིག་གིས་རྡོག་ཁྲེས་ལྕི་མོ་དེ་དྲུད་ཅིང་། ཅིག་ཤོས་ཀྱིས་ཁི་རེན་
ནུས་རྒྱུན་བུ་ཞིག་གིས་ཁྲིད་དེ་འགྲོ་བའི་སྟངས་ཀ་སོགས་ཁོས་ཇི་བཞིན་དུ་མཐོང་ཐུབ་པ་
འདྲ། ཁོས་ད་དུང་ཐུར་བཟས་ཕུ་རཱ་རྒུ་རུ་ཡོད་པའི་སྡོད་ཁང་དེའི་སྒོ་ཟྭ་ཇི་ལྟར་འབྱེད་པའི་
ཚུལ་ལའང་བློས་བསླང་བྱས་ཤིང་། ཉམས་སྣང་ཞིག་ལ། མོས་ཁང་པའི་སྒོ་གླེགས་ཕྱེ་བའི་
སྐད་ཅིག་མ་དེར། སྟོང་ལྷང་ལྷང་གི་མཁའ་དབུགས་གྲང་མོ་ཞིག་ཁོའི་བྱང་ཁོག་སྟོད་ལ་
འཚངས་ཡོང་སྣང་སྟེར།
སྐྱིད་ལ་སྨྲེང་བའི་ཉིན་འདི་གཉིས་ཀར། ཁོའི་གདུང་སེམས་མཉམ་སྐྱེད་ཀྱི་སེམས་པ་
དེས་གནས་སྐབས་ཀྱི་ངལ་གསོ་སྟེན་གྱིན་ཡོད། དེ་ནི་གཉིད་དུ་ཡུར་བ་དང་མཚུངས་ཏེ།
དེ་ནི་དངོས་གནས་གཏེར་ཁའི་ངལ་རྩོལ་བ་ཞིག་གཟའ་འཁོར་གཅིག་གི་ངལ་དུབ་བརྒྱུད་
གཟའ་ཉི་མའི་དགོང་མོར་གཉིད་སྐྱིད་པོ་ཞིག་ལ་རོལ་བ་དང་མཚུངས། འདི་ལྟར་གཉིད་
སྐྱིད་པོ་ཞིག་ཁུགས་ཚེ། ད་གཟོད་གཟའ་འཁོར་རྗེས་མའི་ངལ་རྩོལ་ལ་ཞུགས་པའི་སྟོབས་
ཤུགས་རྒྱས་ཐུབ་པ་ཡིན།
ཐའོ་མཱ་སིས་ནད་པ་ཞིག་གི་ནད་ལ་ལྟ་དུས། མིག་མདུན་གྱི་ནད་པ་དེ་གློ་བུར་དུ་
ཐུར་བཟར་གྱུར་སོང་། དེ་བས། ཁོས་རང་ཉིད་ཀྱི་སེམས་པ་ལྷོད་ལ་ཕབ་སྟེ། “རྗེད་པར་
གྱིས་ཨང་རྗེད་པར་གྱིས་ཤིག” ཅེས་བཤད་ལ། དེ་ནས་མུ་མཐུད་དུ “ང་ནི་གདུང་སེམས་
མཉམ་བསྐྱེད་ཀྱི་ནད་ཀྱིས་བཏབ་འདུག མོ་ང་དང་གྱེས་པའི་རྒྱུ་མཚན་ཡང་འདི་ཡིན་
ངེས། དེ་བས། ང་མོ་དང་འཕྲད་མི་ཐུབ་པར་གྱུར། དོན་དམ་དུ་འདི་ནི་དོན་བཟང་ཞིག་རེད།
ང་ནི་མོ་རང་ལས་ཐར་དགོས་པ་མ་ཡིན་པར། གདུང་སེམས་མཉམ་བསྐྱེད་ཀྱི་
ནད་འདི་ལས་ཐར་དགོས་པ་ཡིན་འདུག སྔོན་མར་ང་ལ་ནད་འདི་འདྲ་ཞིག་གཏན་ནས་
མེད། འདི་ནི་མོས་ང་ལ་བསྒོས་པ་རེད” ཅེས་ཆིག་ལབ་ཡང་ཡང་བརྒྱབ།
གཟའ་སྤེན་པ་དང་ཉི་མར། ཡི་གར་འོང་བའི་ཚེ་སྲོག་གི་ཡང་བའི་ཆ་གང་ཞིག་མ་
འོངས་པའི་ཟབ་ས་ཞིག་ནས་ཁོའི་ཕྱོགས་སུ་ལྡང་འོངས། འོན་ཏེ། གཟའ་ཟླ་བར། ཁོས་སྔ་
ན་མེད་པའི་ལྗིད་ཚད་ངེས་ཅན་ཞིག་ཚོར་ཡོང་ལ། ལྗིད་ཚད་དེ་ནི་ཨུ་རུ་སུའི་ཐན་ཁེ་ལས་
ཀྱང་ཆེས་ཆེར་ལྕི་བ་ཞིག་རེད། གདུང་སེམས་མཉམ་བསྐྱེད་ལས་ལྕི་བ་ཞིག་མེད་པ་འདྲ་
ཨང་། མ་གཞིར། རང་ཉིད་ཀྱི་སྡུག་བསྔལ་ལ་ཡང་། ཕ་རོལ་པོ་དང་མཉམ་དུ་སྡུག་བསྔལ་
བའི་ལྗིད་ཚད་དེ་མེད་པ་འདྲ། ཕ་རོལ་པོའི་སླད་དུའམ། ཕ་རོལ་པོའི་བབ་ལ་བསྟུན་པ་ན།
སྡུག་བསྔལ་ནི་སེམས་པའི་འཆར་སྒོ་དང་བསྡོངས་ནས་ཆེ་རུ་འགྲོ་ལ། འཆར་སྒོ་ཇི་ལྟར་
འགྲོས་སྐྱེན་ཚེ་སྡུག་བསྔལ་ཡང་དེ་ལྟར་ཁུར་དུ་ལྕི་བ་ཞིག་ཏུ་གྱུར་འགྲོ།
ཁོས་རང་ཉིད་ལ་དྲག་ཏུ་བཤུངས་ཏེ། གདུང་སེམས་མཉམ་བསྐྱེད་བྱ་བ་དེར་མགོ་
བསྒུར་མི་རུང་བར་གསལ་འདེབས་བྱས། དེ་བས། གདུང་སེམས་མཉམ་བསྐྱེད་བྱ་བ་དེས་
གཞི་ནས་ཁོ་ལ་མགོ་བསྒུར་ཅིང་། དེ་ནི་ཉེས་ཅན་ཞིག་གི་བཤག་པ་དང་འདྲ། གདུང་
སེམས་མཉམ་བསྐྱེད་བྱ་བ་འདིས་ཀྱང་རང་ཉིད་ཀྱིས་དབང་ཆ་ཚུལ་མིན་དུ་སྤྱོད་ཀྱིན་པ་
རྟོགས་མོད། འོན་ཏེ། དེས་སྔར་བཞིན་ཐའོ་མཱ་སིར་ཀླན་ཀ་འཚོལ་གྱིན་ཡོད། དེ་ལྟར། ཐུར་
ཐའོ་མཱ་སིས་སུའེ་ཙེར་གྱི་སྨན་ཁང་དེའི་འགོ་བར (ཨུ་རུ་
བཟའ་སོང་རྗེས་ཀྱི་ཉིན་ལྔ་བར།
སུས་བཙན་འཛུལ་བྱས་རྗེས། རྣམ་ཀུན་ཐའོ་མཱ་སིར་ཁ་པར་བསྐྱོན་ཡོང་མཁན་དེའོ)རང་
ཉིད་རིངས་པ་རིངས་པར་ཕྱིར་འགྲོ་དགོས་ཚུལ་བཤད། དེ་ལྟར་བཤད་མ་ཐག ཁོ་རང་
ཡང་ཡ་ང་བ་ཞིག་བྱུང་། འདི་ནི་འགོ་བའི་སྣང་ངོ་རུ་ཅིས་ཀྱང་འགན་འཁྲིའི་འདུ་ཤེས་
བོར་བའི་ངང་ཚུལ་ཞིག་ཡིན་པས། དུས་ནམ་ཡང་གུ་ཡངས་གནང་མི་སྲིད། འོན་ཏེ། ཐའོ་
མཱ་སིས་ལན་དུ་མར་ཡོད་ཚད་འགོ་བ་དེར་བཤད་དགོས་ཨང་སྙམ་མྱོང་། ཐུར་བཟའ་དང་
མོས་བསྐྱུར་བའི་འཕྲིན་ཡིག་སོགས། ཡིན་ཡང་། མཐའ་མར་ཁོས་ཅི་ཡང་ཤོད་མ་སོང་། རྒྱུ་
མཚན། སུའེ་ཙེར་གྱི་སྨན་པ་ཞིག་གི་མཐོང་ལམ་དུ། ཐུར་བཟའི་བྱ་སྤྱོད་དེ་ནི་ཅིས་ཀྱང་
སྨྱོ་རྟགས་ཤིག་གམ། ཞེ་མཇེད་པ་ཞིག་ཏུ་མཐོང་ངེས་ལ། འོན་ཏེ། འདི་ནི་ཏག་ཏག་ཐའོ་མཱ
སིས་མཐོང་མི་འདོད་པ་དེའོ།
སྨན་ཁང་གི་འགོ་བ་དེ་དངོས་གནས་ཁོང་ཁྲོ་ལངས་འདུག
ཡིན་ཡང་། ཐའོ་མཱ་སིས་ཕྲག་པ་ལྡེམ་ཙམ་བྱེད་བཞིན “Es muss sein . Es
sein .” ཞེས་བརྗོད་བྱུང་།
འདི་ནི་བྷེ་ཏོ་ཧྥིན་གྱི་སྐད་ཆ་ཞིག་ལུང་དྲངས་པ་སྟེ། ཁོང་གི་ཆེས་མཐའ་མའི་བཞི་
སྦྲགས་རོལ་མོའི་ཁྲོད་ཀྱི་དབྱངས་ཚན་མཐའ་མ་དེའི་བརྗོད་གཞི་རེད།
ཡིག་འབྲུ་འདི་དག་གི་དོན་གསལ་བོར་གོ་ཆེད། བྷེ་ཏོ་ཧྥིན་གྱིས་དབྱངས་ཚན་
མཐའ་མའི་སྟེང་དུ་མཆན་འདི་འདྲ་ཞིག་ཀྱང་བཏབ་འདུག་སྟེ། “Der schwer ge-
fasste Entschluss” (ལྗིད་ཏིག་ཏིག་གི་ཆོད་སེམས)
བྷེ་ཏོ་ཧྥིན་གླེངས་ཡོང་དུས། ཐའོ་མཱ་སི་ལ་རང་ཉིད་གཞི་ནས་ཐུར་བཟའི་གན་དུ་ལོག་
ཡོད་སྣང་སྟེར། རྒྱུ་མཚན། སྐབས་དེར་ཐུར་བཟས་ཁོ་ལ་བྷེ་ཏོ་ཧྥིན་གྱི་སྒྲ་འཁོར་དེ་དག་ཉོ་
རུ་བཅུག་པ་ཡིན།
ཡང་གཅིག་བཤད་ན། སྐབས་འདིར་བྷེ་ཏོ་ཧྥིན་གླེངས་པ་ནི་དངོས་གནས་འགྲིགས་
འདུག དེ་ནི་ཁོའི་བློ་ཡུལ་ལས་འགོངས་པ་ཞིག་རེད། མ་གཞིར་སྨན་ཁང་གི་འགོ་བ་
དེའང་གཞས་ལ་དགའ་མཁན་ཞིག་ཡིན་འདུག འགོ་བ་དེས་འཛུམ་པ་ཞིག་བཏོད་རྗེས་
བྷེ་ཏོ་ཧྥིན་གྱི་དབྱངས་རྟ་དེ་ངག་ལ་དྲངས་འོངས། “Muss es sein ?” (ཅིས་ཀྱང་འདི་
ལྟར་བྱ་དགོས་སམ)
དེ་མ་ཐག ཐའོ་མཱ་སིས་ཀྱང “རེད། ཅིས་ཀྱང་འདི་ལྟར་བྱ་དགོས། Ja , es muss
sein!” ཞེས་སླར་ཡང་ཐེངས་གཅིག་ལ་བསྐྱར།
ཕར་མན་ནེ་རྡེ་བཟི་དང་མི་འདྲ་བར། བྷེ་ཏོ་ཧྥིན་གྱིས་ལྕི་བ་ཞེས་པ་དེ་ལེགས་པའི
ཆོས་ཤིག་ཏུ་འཛིན་པ་འདྲ། “Der schwer gefasste Entschluss” ཞེས་པ་སྟེ།
གཟབ་ནན་གྱི་ཆོད་སེམས་ལྕི་མོ་དང་ཚེ་སྲོག་གི་དབྱངས་རྟ (es muss sein! ཅིས་ཀྱང་
འདི་ལྟར་བྱ་དགོས)གཉིས་ཟུང་དུ་འབྲེལ་ཞིང་། ལྕི་བ་དང་ངེས་པར་དུ་འབྱུང་བ། རིན
ཐང་གསུམ་ནི་ཕན་ཚུན་རྟེན་ཅིང་འབྲེལ་བའི་གནས་ལུགས་ཤིག་སྟེ། གང་ཞིག་ངེས་པར་
དུ་འབྱུང་བས་ན་ལྕི་ཞིང་། གང་ལྕི་བ་དེར་རིན་ཐང་ལྡན་པའོ།
ངེས་ཤེས་འདི་ལྟ་བུ་ནི་བྷེ་ཏོ་ཧྥིན་གྱི་རོལ་དབྱངས་ལས་བྱུང་བ་ཡིན་ལ། དེའང་ཕྱིས་
ཀྱི་འགྲེལ་བ་རྩོམ་མཁན་དག་གིས་རྙེད་པ་ཡིན་གྱི། དབྱངས་མཁན་རང་ཉིད་ཀྱིས་བསྟན་
པ་ཞིག་མིན་མོད། གང་ལྟར། ད་ལྟའི་དུས་ཀྱི་ཆར། རང་རེ་རྣམས་ལ་ངེས་ཤེས་འདི་འདྲ
ཞིག་ཅིས་ཀྱང་འདྲོངས་ཡོད་དེ། ང་ཚོར་མཚོན་ན། མི་ཞེས་པ་འདི་རླབས་ཆེན་ཡིན་དོན་
ནི་གང་དེས་ལས་དབང་ཞེས་པ་དེ་ཕྲག་ཏུ་བླངས་ཡོད་པས་ཡིན་པར་འདོད། དེ་ནི་ལྷ་ཆེན་
པོ་ཨ་ཐྲི་ལ་སིས་རང་ཉིད་ཀྱི་ལག་པས་ནམ་མཁའ་བཏེགས་པ་དང་གཉིས་སུ་མེད་ཨང་། བྷེ་
ཏོ་ཧྥིན་གྱི་ངོས་འཛིན་དུ། དཔའ་བོ་ཞེས་པ་ནི་གཟུགས་འདས་ཀྱི་ལྗིད་ཚད་ཐེག་པའི་གྱད་
མི་ཞིག་ལ་བྱའོ།
ཐའོ་མཱ་སིས་རླངས་འཁོར་བསྐོར་ནས་སུའེ་ཙེར་གྱི་མཐའ་མཚམས་སུ་རྒྱུག་གིན་
ཡོད། ངའི་ཉམས་སྣང་ཞིག་ལ། ཏག་ཏག་སྐབས་འདིར། ཡིད་སེམས་སྐྱོ་བས་ཁེངས་ཤིང་སྐྲ་
ལོ་འཕྱིངས་ཤིང་འཛིངས་པའི་བྷེ་ཏོ་ཧྥིན་གྱིས་ས་གནས་ཀྱི་མེ་འགོག་རུ་དཔུང་ལ་མཛུབ་
སྟོན་བྱས་ཏེ། ཐའོ་མཱ་སིར “es muss sein!” (ཅིས་ཀྱང་འདི་ལྟར་བྱ་དགོས)ཞེས་པའི་
བཙན་བྱོལ་མི་སེར་གྱི་གྱེས་ཁའི་རོལ་དབྱངས་ཤིག་འཁྲབ་སྟོན་བྱེད་ཀྱིན་མེད་གྲང་སྙམ།
འོན་ཏེ། རིང་བོ་མ་སོང་བར། ཁོ་རང་ཆེ་ཁིའི་རྒྱལ་མཚམས་བརྒལ་བ་ན། ཁ་གཏད་
དུ་ཡོང་བཞིན་པ་ནི་ཨུ་རུ་སུའི་ཐན་ཁེ་ཡི་དཔུང་ཚོགས་ཆེན་པོ་ཞིག་རེད། དེ་བས། ཁོས་
རླངས་འཁོར་ལམ་གྱི་བཞི་མདོ་ཞིག་ཏུ་བཀག་སྟེ་མི་སྒུག་ཀ་མེད་བྱུང་། ཐན་ཁེ་ཡི་དཔུང་
ཚོགས་ཆེན་པོ་དེ་ལམ་གྱི་བཞི་མདོ་དེ་བརྒལ་བར་ཏག་ཏག་ཆུ་ཚོད་ཕྱེད་ཀ་ལྷག་འགོར་
ཅིང་། དམག་ལྭ་ནག་པོ་གྱོན་པའི་ཐན་ཁེ་བ་ཞིག་གིས་བཞི་མདོ་དེར་བཀོད་འདོམས་བྱེད་
བཞིན་འདུག ཕར་བལྟས་ཚོད་དུ། བྷོ་ཧེ་མུས་ཡའི་གཞུང་ལམ་ཡོད་ཚད་ཁོ་རང་འབའ་
ཞིག་ལ་དབང་བ་དང་མཚུངས།
es muss sein! ཅིས་ཀྱང་འདི་ལྟར་བྱ་དགོས།” ཐའོ་མཱ་སིས་འདི་ལྟར་ཡང་ཡང་
བསྐྱར། འོན་ཏེ། ཅང་མ་འགོར་བར། ཁོ་རང་ཅིས་ཀྱང་འདི་ལྟར་བྱ་དགོས་མིན་ལ་དོགས་པ་
སྐྱེས་བྱུང་།
ཡིན་ཏེ། རང་ཉིད་བཟི་རེ་ཁི་རུ་བསྡད་ནས་ཐུར་བཟའ་གཅིག་པུ་ཕུ་རཱ་རྒུར་
ནི་ཁོས་ཅིས་ཀྱང་བཟོད་དཀའ་བ་ཞིག་རེད།
རྒྱུ་ལ་དེ་ལྟར་བྱས་ཚེ། ཁོས་དུས་ཡུན་ཅི་ཙམ་ལ་གདུང་སེམས་མཉམ་བསྐྱེད་ཅེས་པ་
འདིའི་མནར་གཅོད་མྱང་དགོས་སམ། ཚེ་རབས་ཧྲིལ་བོ་ཡིན་ནམ། ཡང་ན་ལོ་ཡི་འཁོར་
མོ་གཅིག་ཡིན། དེ་མིན་ན། ཟླ་ངོ་གཅིག་གམ་བདུན་ཕྲག་གཅིག་ཙམ་ཡིན་ནམ།
ཁོས་ཅི་ལྟར་ཤེས་ཨང་། ཁོས་ཅི་ལྟར་ར་སྤྲོད་བྱའམ།
དངོས་ལུགས་ཀྱི་ཚོད་ལྟའི་སློབ་ཐུན་དུ། སློབ་འབྲིང་སློབ་མ་སུ་ཞིག་གིས་ཀྱང་ཚན་
རིག་གི་ཚོད་དཔག་ལ་བདེན་རྫུན་གྱི་དབྱེ་བ་ཕྱེད་ནུས་མོད། འོན་ཏེ། མི་ཞིག་ལ་སྐྱེ་བ་
གཅིག་འབའ་ཞིག་ལས་མེད་གཤིས། དུས་ནམ་ཡང་ཚོད་ལྟ་བརྒྱུད་ནས་བདེན་རྫུན་གྱི་ཕུ་
ཐག་གཅོད་པའི་གོ་སྐབས་གཏན་ནས་མེད། དེར་བརྟེན། ཐའོ་མཱ་སིས་རང་ཉིད་འདི་ལྟར་
བརྩེ་དུང་གི་དབང་དུ་སོང་བར་འགྲིག་མིན་གྱི་ཆ་འཇོག་ཅི་ཡང་མ་རྙེད།
ཁང་པའི་སྒོ་ཕྱེ་འོངས་དུས། ཁོས་ད་དུང་གནད་དོན་འདིར་བསམ་བློ་གཏོང་བཞིན་
ཡོད། ཏག་ཏག་སྐབས་འདིར། ཁི་རེན་ནུས་གློ་བུར་དུ་ཁོའི་སྟེང་ལ་མཆོངས་ཡོང་། མ་
གཞིར། ལྷན་འཛོམས་ནི་འདི་འདྲའི་ལས་སླ་མོ་ཞིག་ཡིན་ནམ། འོན་ཏེ། ཐུར་བཟའ་བྲང་
ལ་གླན་འདོད་པའི་འདུན་པ(ཁོ་རང་སུའེ་ཙེར་ནས་ལམ་ལ་ཆས་དུས་འདི་ལྟར་བསམས་
ཏེ་ཡོད)དེ་ད་ནི་གཞི་ནས་གར་སོང་ཆ་མེད་དུ་གྱུར་འདུག ཉམས་སྣང་ཞིག་ལ། ཁོ་གཉིས་
ནི་ཁ་བས་གཡོགས་པའི་ཐང་དཀྱིལ་ཞིག་ཏུ་ལུས་ཤིང་། སྐབས་འདིར་གྲང་ནས་འདར་
སིག་སིག་བྱེད་བཞིན་འདུག
བཙན་འཛུལ་གྱི་ཉིན་དང་པོ་ནས་བཟུང་། ཨུ་རུ་སུའི་གནམ་གྲུ་མཚན་ཐོག་ཐག་ཏུ་
ཕུ་རྭ་རྒྱའི་བར་སྣང་དུ་འཕུར་ཞིང་། ཐའོ་མཱ་སི་འཛེར་སྒྲ་འདི་རིགས་ལ་གོམས་དཀའ་བས།
གཉིད་ཀྱང་མི་ཁུག་པར་གྱུར།
ཁོ་རང་གཞི་ནས་གཉིད་དུ་ཡུར་ཟིན་པའི་ཐུར་བཟའི་གུད་དུ་འགྲེ་ལྡོག་ཡང་ཡང་
བརྒྱབ་ཅིང་། གློ་བུར་དུ། ལོ་དུ་མའི་སྔོན་ཙམ་ལ། ཁོ་གཉིས་ཀས་ཕྱོགས་ཡར་མར་གྱི་ཁ་
བརྡ་བྱེད་དུས་ཐུར་བཟས་ཁོ་ལ་བཤད་མྱོང་བའི་སྐད་ཆ་ཞིག་དྲན་ཡོང་། ཁོ་གཉིས་ཀས་
ཐུར་བཟའི་གྲོགས་པོ z གླེང་དུས། མོས “གལ་སྲིད་ང་རང་ཁྱོད་ལ་ཕྲད་མེད་ཚེ། ཅིས་
ཀྱང་ཁོ་དང་འགྲིགས་ཡོད་པ་ངེས་གཏན་ཡིན” ཞེས་བཤད་བྱུང་།
སྐབས་དེར། སྐད་ཆ་འདིས་ཐའོ་མཱ་སི་སྐྱོ་ལྷང་ངེར་བཏང་། ངོ་མ་དེ་འདྲ་ཞིག་རེད།
ཐུར་བཟའ་དགའ་ས་ནི Z མ་ཡིན་པར་རང་ཉིད་ཡིན་པ་ནི་མཐར་གཏུགས་ན་སྟེས་དབང
འབའ་ཞིག་རེད། ཐའོ་མཱ་སིས་གནད་འདི་གསལ་བོར་རྟོགས་སོང་། མོ་རང་ཐའོ་མཱ་སིར་
དགའ་བ་ནི་གཞི་ནས་མངོན་སུམ་དུ་གྱུར་པའི་བརྩེ་དུང་ཞིག་རེད། འོན་ཏེ། མངོན་སུམ་
འདི་ཉིད་ཕུད། ལྐོག་གྱུར་གྱི་གནས་གང་ཞིག་ཏུ་མོ་རང་ད་དུང་སྐྱེས་པ་གྲངས་མེད་ཅིག་ལ་
དགའ་ཆོག་པའང་སྨོས་ཅི་དགོས།
ང་ཚོའི་ངོས་འཛིན་དུ། རྒྱ་ལ་ཚེ་སྲོག་གི་རྒྱུན་ལ་འདྲེས་པའི་བརྩེ་དུང་འདིར་རིན་
ཐང་གིས་སྟོངས་ཤིང་། གཙིགས་ཆེན་པོ་ཞིག་མིན་ནོ་ཞེ་ན། ཅིས་ཀྱང་རློམ་དཀའ་བ་ཞིག་
ཏུ་འགྱུར་ངེས། ང་ཚོས་རྣམ་ཀུན་རང་ཉིད་ཀྱི་བརྩེ་དུང་ནི་ཅིས་ཀྱང་ལྗིད་ཚད་དང་རིན་
ཐང་གིས་ཁྱོགས་པ་ཞིག་ཏུ་བཟུང་ཡོད། གལ་སྲིད་བརྩེ་དུང་མེད་པར་གྱུར་ཚེ། ང་ཚོའི་ཚེ་
སྲོག་ཀྱང་མ་གཞིར་ཡོད་འོས་པའི་ཚེ་སྲོག་དེ་མིན་པར་རློམ། ང་ཚོ་སུ་ཡིན་ཡང་། སེམས་
པ་སྐྱོ་བས་གདུངས་ཤིང་སྐྲ་ལོ་འཛིངས་ཤིང་འཁྲུགས་པའི་བྷེ་ཏོ་ཧྥིན་གྱིས་ནམ་ཡང་ང་ཚོའི་
རླབས་ཆེ་བའི་བརྩེ་དུང་ལ “es muss sein! ཅིས་ཀྱང་འདི་ལྟར་བྱ་དགོས” ཞེས་པ་
འདི་དཀྲོལ་གྱིན་པར་ཡིད་ཆེས་བྱེད།
ཐའོ་མཱ་སིའི་ཡིད་ལ་ཐུར་བཟས་རང་ཉིད་ཀྱི་གྲོགས་པོ Z གླེང་བའི་སྐད་ཆ་དེ་དྲན་
འོངས་དུས། “མོའི” ཚེ་སྲོག་ཏུ་བརྩེ་དུང་ཞེས་པ་ནི་ “es muss sein! ” ལ་མི་བསྟུན་པར།
“Es könnte auch anders sein” (འདི་ལྟར་བྱ་དགོས་པའི་ངེས་པའང་མེད)ཅེས་པ་
འདིར་བསྟུན་ཡོད་པ་ཚོར།
ལོ་ངོ་བདུན་གྱི་སྔ་རོལ་ཏུ། ཐུར་བཟའ་ཡོད་སའི་གྲོང་བརྡལ་དེའི་སྨན་ཁང་དུ། ནད་
པ་ཞིག་ལ་ཀླད་རྒྱའི་གཉན་ཚད་ཕོག་འདུག་པ་སྟེས་དབང་གིས་ངོས་ཟིན་པས། ཐའོ་མཱ་སི་
ལས་ཀར་ཞུགས་སའི་ཚན་ཁག་དེའི་ཀྲུའུ་རེན་གདན་འདྲེན་དགོས་པར་གྱུར། འོན་ཏེ།
དེ་ནས་ཀྱང་སྟེས་དབང་ཞིག་གིས་ཀྲུའུ་རེན་གྱི་འཕོངས་རུས་དབང་རྩའི་སྙུང་གཞི་ཡང་
བསྐྱར་འཕར་བས། ཐའོ་མཱ་སི་ཁོའི་ཚབ་ཏུ་མངགས་པ་རེད། གྲོང་བརྡལ་དེར་འགྲོན་ཁང་
ལྔ་ལྷག་ཡོད་མོད། འོན་ཏེ། སྟེས་དབང་ཞིག་གིས་ཐའོ་མཱ་སི་ཏག་ཏག་ཐུར་བཟའ་ཞོར་ལས་
ལ་འགྲོ་སའི་འགྲོན་ཁང་དེར་བསྡད་ཅིང་། དེ་བས་ཀྱང་སྟེས་དབང་ཞིག་གིས་ཁོ་རང་མེ་
འཁོར་ལ་བསྡད་ནས་ཕྱིར་ལོག་ཁར། ཏག་ཏག་འགྲོན་ཁང་དེའི་ཆང་ཁང་དུ་ཕྱིན་ལ། ཡང་
སྟེས་དབང་ཞིག་གིས་ཐུར་བཟའ་ལས་རེས་ཡིན་པ་དང་ཁེལ། ཐུར་བཟས་ཀྱང་སྟེས་དབང་
ཞིག་གིས་ཏག་ཏག་ཐའོ་མཱ་སི་ཡོད་སའི་སྒྲོག་ཙེ་དེར་ཞབས་ཕྱི་བསྒྲུབས་པ་རེད། ཏག་ཏག་
འདི་ལྟ་བུའི་སྟེས་དབང་རྣམ་པ་དྲུག་གིས་ཐའོ་མཱ་སི་ཐུར་བཟའི་གན་དུ་དེད་ཅིང་། དེའང་
རྒྱུ་རྐྱེན་གང་ཡང་མེད་པར་རང་བཞིན་གྱིས་དེ་ལྟར་བྱུང་བ་ཙམ་རེད།
ཁོ་རང་ཕྱིར་བྷོ་ཧེ་མུས་ཡར་ལོག་དོན་ནི་མོའི་ཆེད་དུ་ཡིན། འདི་འདྲའི་གཟབ་ནན་
གྱི་གདམ་ང་ཞིག་ཀྱང་མཐར་གཏུགས་ན་སྟེས་དབང་གི་བརྩེ་དུང་འདིར་གཞི་བཅོལ་
འདུག གལ་སྲིད། ལོ་ངོ་བདུན་གྱི་སྔོན་དེར། ཀྲུའུ་རེན་གྱི་འཕོངས་རུས་དབང་རྩའི་སྙུང་
གཞི་འཕར་མེད་ཚེ། བརྩེ་དུང་འདི་འདྲ་ཞིག་ཀྱང་ཅིས་ཀྱང་འབྱུང་མི་སྲིད། བུད་མེད་འདི་
ཉིད་དེ། སྟེས་དབང་འབའ་ཞིག་ལས་འཁྲུངས་པའི་བུད་མེད་འདི་ཉིད། ད་ནི་ཏག་ཏག་ཁོའི་
ལོགས་སུ་ཉལ་འདུག་ཅིང་། རྨི་ལམ་གྱི་ཀློང་དུ་དབུགས་ངལ་གསོ་བཞིན་གདའ།
ད་ནི་གཞི་ནས་འཕྱིས་དྲགས་འདུག ཐའོ་མཱ་སིས་རང་ཉིད་ཀྱི་ཕོ་ཁར་ཟུག་གཟེར་
སྐྱེས་འོངས་པ་ཚོར། རྣམ་ཀུན་རེ་ཐག་ཆད་པའི་དུས་སྐབས་སུ། ཁོའི་ཕོ་ཁར་རྟག་ཏུ་ན་ཚ་
བཏང་ཡོང་།
ཐེངས་གཅིག་གཉིས་ཙམ་ལ་ཐུར་བཟའི་དབུགས་ཀྱི་རྒྱུ་བ་སྔུར་བ་ཕྲ་མོ་ཞིག་ཏུ་གྱུར་
སོང་། སྐབས་འདིར། ཐའོ་མཱ་སིར་གདུང་སེམས་མཉམ་བསྐྱེད་ཀྱི་སེམས་ཚོར་ཅི་ཡང་མི་
འདུག ཏག་ཏག་ལྷག་ཡོད་པ་ནི་ཕོ་བའི་གཏིང་རིམ་ནས་འཁོར་འོངས་པའི་རེ་ཐག་ཆད་
པའི་ན་ཟུག་དེ་རེད།

རབ་བྱེད་གཉིས་པ།
རྣམ་ཤེས་དང་ཕུང་པོ།

རྩོམ་པ་པོས་རང་ཉིད་ཀྱི་སྨྱུག་རྩེ་ལས་བྱུང་བའི་མི་སྣ་དག་ངོ་མ་ཞིག་ཏུ་བཟུང་ཞིང་།
ཀློག་པ་པོ་དག་གིས་ཀྱང་དེ་ལ་ཡིད་ཆེས་པར་རེ་བ་ནི་གླེན་རྟགས་འབའ་ཞིག་ལས་མ་འདས།
མི་སྣ་དེ་དག་ནི་མའི་མངལ་གྱིས་བསྐྱེད་པ་མ་ཡིན་གྱི། ཚིག་གི་ཚོགས་པ་དང་གནས་
སྐབས་དམིགས་བསལ་བ་རེའི་འཆར་སྒོ་ལས་བྱུང་བ་ཙམ་མོ། དཔེར་ན། ཐའོ་མཱ་སི་
ནིeinmal ist keinmal ཞེས་པའི་སྐད་ཆ་དེ་ལས་བྱུང་ལ། ཐུར་བཟའ་ནི་ཕོ་བར་འུར་
ཁྲོག་བར་མེད་དུ་གྲགས་འོངས་པའི་གནས་སྐབས་དེས་བསྐྱེད་པ་རེད།
མོ་ཐེངས་དང་པོར་ཐའོ་མཱ་སིའི་སྒོ་དྲུང་དུ་འབྱོར་བའི་སྐབས་དེར། ཕོ་བ་རུ་འུར་ཁྲོག་
བར་མེད་དུ་གྲག་བཞིན་ཡོད། དེར་ཡང་ཡ་མཚན་དགོས་པ་ཅི་ཡང་མེད་དེ། མོས་གུང་
ཚིགས་དང་ནུབ་འཚལ་སོགས་ཅི་ཡང་འཐུངས་མེད་ལ། ཏག་ཏག་མེ་འཁོར་དུ་སྡོད་གྲབས་
སུ། འབབ་ཚུགས་ནས་ཞོར་ཟས་སྟབས་བདེ་ཞིག་ཟོས་པ་ཙམ་རེད། རྒྱུ་མཚན། སྐབས་ཐོག་
དེར། ཐུར་བཟའི་སེམས་སུ་ཡོད་པ་ནི་ཐེངས་དེའི་འགྲུལ་བཞུད་ཀྱི་འཆར་གཞི་འབའ་ཞིག་
ཡིན་པས། ཟས་ལ་རོལ་རྒྱུའང་རྨང་ནས་བརྗེད་པ་རེད། འོན་ཏེ། ང་ཚོས་ཇི་ལྟར་རང་ཉིད་
ཀྱི་ལུས་པོར་གཅེས་སྤྲས་མ་བྱས་པ་དེ་ལྟར་དུ་གང་དེའི་མནར་གཅོད་མྱང་བར་འགྱུར་ཏེ།
མོ་རང་ཐའོ་མཱ་སི་དང་ཁ་གཏད་དུ་འགྲེང་སྡོད་པའི་བར་གླགས་དེར། མོས་ཏག་ཏག་མནར་
གཅོད་དེ་མྱངས་པ་རེད། སྐབས་དེར། མོའི་ཕོ་བ་ལས་འུར་ཁྲོག་གི་སྒྲ་མཚམས་ཚིགས་
མེད་པར་མཆེད་འོངས་པས། མོ་རང་རེ་ཞིག་ཐབས་ཟད་འུ་ཐུག་གིས་ངུ་བྲོ་བ་ཞིག་བྱུང་།
ཡིན་ཡང་། དགའ་འོས་པ་ཞིག་ལ། སྐར་ཆ་བཅུ་ཕྲག་ཙམ་ཕྱིན་རྟིང་། ཐའོ་མཱ་སིས་མོ་ཚུར་
འཐེན་ནས་བྲང་ལ་གླན་པ་ན། མོས་ཀྱང་གཞི་ནས་འུར་ཁྲོག་གི་སྒྲ་དེ་བརྗེད་ཐུབ་པར་གྱུར།
དེས་ན། ཐུར་བཟའ་ཇི་ལྟར་བྱུང་བའི་གནས་སྐབས་དེ་ལས། མིའི་རིགས་ལ་རིང་ནས་
འདྲོངས་པའི་ངེས་ཤེས་ཤིག་སྟོན་གྱིན་ཡོད་དེ། རྣམ་ཤེས་དང་ཕུང་པོ་གཉིས་ནི་ནམ་ཡང་
ཐ་དད་དུ་ཡོད་པ་དེའོ།
སྔོན་ཚེ། སྐྱེ་བོ་ཀུན་གྱིས་ཞེད་སྣང་དང་བཅས་རང་ཉིད་ཀྱི་བྲང་ཁོག་ཏུ་ཅི་ཞིག་
མཆོང་ལྡིང་བྱེད་བཞིན་པ་དེར་མཉན་ཞིང་། དེ་ནི་ཡང་སྙིང་ཅི་ཞིག་ཡིན་པར་མཚར་སྣང་
སྐྱེས་མྱོང་། མི་རྣམས་ཀྱིས་རང་ཉིད་ཅེས་པ་འདི་ཕུང་པོ་ལྟ་བུའི་ཡ་མ་ཟུང་ངམ་ཆ་རྒྱུས་
མེད་པའི་ཆོས་ཤིག་ཏུ་འཛིན་གྱིན་མེད་པ་སྨོས་ཅི་དགོས། བེམ་གཟུགས་སུ་གྲུབ་པའི་ཕུང་
པོ་འདི་ནི་མདོར་ན་ཁྲིམས་མུན་དང་མཚུངས་ཏེ། དེ་རུ་ཅི་ཞིག་གིས་ཕྱི་རོལ་ཏུ་ལྟ་ཞིང་ཕྱི་
རོལ་ཏུ་ཉན་གྱིན་ཡོད་ལ། ད་དུང་འཇིགས་སྣང་སྐྱེ་ཞིང་མནོ་བསམ་གཏོང་ཞོར། ངོ་མཚར་
ཡང་སྐྱེ་བཞིན་ཡོད། དེ་ཉིད་ལུས་ཞེས་པ་འདི་འཇིག་ཀྱང་སྔར་བཞིན་གནས་ཡོད་དེ། དེ་
ནི་རྣམ་ཤེས་ཞེས་པ་དེ་རེད།
དེང་གི་ཆར། མིའི་ལུས་པོ་ནི་གསང་བ་ལྐོག་གྱུར་ཞིག་ཡེ་ནས་མིན། མི་རྣམས་ཀྱིས་
རང་ཉིད་ཀྱི་བྲང་ཁོག་ན་དྲག་ཏུ་མཆོང་ལྡིང་བྱེད་བཞིན་པ་དེ་ནི་སྙིང་ཡིན་པ་རྟོགས་ལ།
སྣའི་དབང་བོ་ཡང་ལུས་པོའི་ཕྱི་རུ་མངོན་པའི་སྦུ་གུ་ཞིག་སྟེ། མིའི་གློ་བར་དབྱང་རླུང་
འདྲེན་བྱེད་ཙམ་ཡིན་པའང་ཤེས་ཡོད། ད་དུང་། ངོ་གདོང་ནི་ལུས་པོའི་ཡན་ལག་ཇི་སྙེད་
ཀྱི་འཁོར་རྒྱུགས་གསལ་བའི་མེ་ལོང་ཞིག་སྟེ། དེ་རུ་ཟ་ལུགས་དང་ལྟ་ལུགས། ཉན་ཚུལ།
དབུགས་རྒྱུན། བསམ་གཞིག་སོགས་ཇི་བཞིན་དུ་མངོན་ཡོང་།
སྐྱེ་བོ་ཀུན་གྱིས་ལུས་པོའི་ཆ་ཤས་སོ་སོ་མིང་དུ་བཏགས་པ་ནས་བཟུང་། ལུས་པོའི་
ལྐོག་གྱུར་གྱིས་བསྐྱེད་པའི་འཇིགས་སྣང་ཇེ་ཆུང་དུ་གྱུར་ཡོད་ལ། རྣམ་ཤེས་ཞེས་པ་དེའང་
ཀླད་པའི་ནང་ཤེད་ག་ལ་བ་ཞིག་ཏུ་གནས་པའི་ཆོས་སྐྱ་སང་ངེ་བ་ཞིག་མིན་ནམ་སྙམ་གྱིན་
ཡོད། རྣམ་ཤེས་དང་ཕུང་པོ་ཐ་དད་དུ་གྱུར་པའི་གནད་དེ་ནི་སྔོན་མར་ཚན་རིག་གི་བརྡ་
ཆད་ཀྱིས་རབ་རིབ་ཏུ་བཏང་མོད། འོན་ཏེ། དེང་ལ་ལྟོས་ཚེ། དེ་ནི་རྙིངས་ཤིང་མཐའ་རུ་
ལྷུང་བའི་འདོད་ཚུལ་ཙམ་སྟེ། མཁས་པ་ཁྲེལ་བའི་གཞི་ལས་མ་འདས་སོ།
འོན་ཏེ། ཕྱོགས་གཅིག་ནས་བརྩེ་དུང་གི་དབང་དུ་གྱུར་ཏེ་སྨྱོ་བར་ཕྱོགས་ཤིང་། ཕྱོགས་
གཞན་ཞིག་ནས་གྲོད་ཁོག་ཏུ་འུར་ཁྲོག་བར་མེད་དུ་གྲགས་འོངས་པ་ཐོས་ཙ་ན། རྣམ་ཤེས་
དང་ཕུང་པོ་གཅིག་ཏུ་འདོད་པའི་ཚན་རིག་གི་འདོད་ཚུལ་ལྟར་སྣང་དེའང་གར་སོང་ཆ་
མེད་དུ་གྱུར།
མོས་རྣམ་ཀུན་ཤ་ཚུགས་ཀྱི་བཀག་རྒྱ་བརྟོལ་ནས་རང་ཉིད་ངོ་མ་དེ་མཐོང་འདོད། དེ་
བས། ཐུར་བཟའ་ནམ་རྒྱུན་མེ་ལོང་ལ་བལྟ་རྒྱུར་དགའ། ཡིན་ཡང་། ཨ་མས་མཐོང་འགྲོ་
བར་ཚོམ་པས། རྣམ་ཀུན་མེ་ལོང་ལ་ལྟ་བ་འདི་མོར་མཚོན་ན་སྡིག་ཉེས་གང་ཞིག་གསོག་
བཞིན་པ་དང་འདྲ།
ནམ་རྒྱུན་མོ་མེ་ལོང་གི་མདུན་དུ་དྲངས་འགྲོ་བ་ནི་ཏག་ཏག་ཡག་ལ་དགའ་བ་ཙམ་
གྱིས་མིན་ཏེ། མེ་ལོང་དེ་རུ་རང་ཉིད་མཐོང་བ་དེས་མོ་རང་ཧ་ལས་སུ་བཅུག་པས་ཡིན།
མོས་མེ་ལོང་དུ་སྣང་བ་ནི་ལུས་སེམས་གཉིས་ཀའི་ཉམས་འགྱུར་མངོན་པའི་ངོ་གདོང་ཙམ་
ཡིན་པ་རྨང་ནས་བརྗེད་དེ། ངོ་གདོང་དེ་ལས་རང་ཉིད་ཀྱི་རྣམ་ཤེས་མཐོང་ཐུབ་སྣང་སྐྱེས།
ད་དུང་སྣའི་དབང་བོ་ཡང་གློ་བར་དབྱང་རླུང་འདྲེན་བྱེད་ཀྱི་སྦུ་གུ་ཙམ་ཡིན་པ་བརྗེད་དེ།
རང་ཉིད་ཀྱི་ངོ་བོ་གང་ཞིག་གསོང་བོར་མངོན་བྱེད་ཅིག་མིན་ནམ་སྙམ།
མོ་རང་མེ་ལོང་དུ་སྣང་བའི་རང་ཉིད་གཞན་པ་དེར་ཅེར་ནས་རིང་ཙམ་འགོར་ལ།
སྐབས་སྐབས་སུ་རང་ཉིད་ཀྱི་ངོ་གདོང་ལས་ཨ་མའི་ཤ་ཚུགས་ལྟ་བུ་ཞིག་ཇི་བཞིན་དུ་མཐོང་
ཡོང་བས། དེ་མ་ཐག་བློ་མི་བདེ་བ་ཞིག་ཏུ་གྱུར་འགྲོ། དེ་བས། མོས་རང་ཉིད་ལ་ཕུར་ཚུགས་
སུ་བལྟས་བསྡད་ཅིང་། དམིགས་པ་རྩེ་གཅིག་ཏུ་གཏད་དེ། ཁ་གཏད་ཀྱི་ངོ་གདོང་དེར་མངོན་
པའི་ཨ་མའི་ཤ་ཚུགས་ག་ལེར་སུབ་ཅིང་། ག་ལེར་བསུབས་ཏེ་རང་ཉིད་ཀྱི་ངོ་གདོང་འབའ་
ཞིག་མེ་ལོང་དེར་འཆར་དུ་བཅུག རྣམ་ཀུན་མེ་ལོང་དེ་རུ་རང་ཉིད་ཀྱི་ངོ་གདོང་འབའ་ཞིག་
ལས་ལྷག་མེད་པ་མཐོང་ཐེངས་རེར། མོའི་ཡིད་སེམས་དགའ་བས་མྱོས་པར་འགྱུར་ཅིང་།
ཉམས་སྣང་ཞིག་ལ། རང་ཉིད་ཀྱི་རྣམ་ཤེས་ཡང་བསྐྱར་གདོས་བཅས་བེམ་གཟུགས་ཀྱི་ཕུང་
པོ་ལས་ཕྱི་རུ་མངོན་འོངས་པ་དང་འདྲ། དེ་ནི་མཉན་པ་རྣམས་གཟིངས་ཀྱི་ཕྱི་རོལ་ཏུ་བུད་དེ།
མཐོངས་ཡངས་པའི་ནམ་མཁར་དགའ་འབོད་བྱེད་པ་དང་མཚུངས།
མོའི་ལུས་ཀྱི་ཤ་ཚུགས་ཨ་མ་དང་མཚུངས་པར་མ་ཟད། མཚམས་རེར། ངའི་ཉམས་
སྣང་ཞིག་ལ་མོའི་ཚེ་སྲོག་ཀྱང་ཨ་མའི་ཚེ་སྲོག་གི་རྒྱུན་གང་ཞིག་མིན་གྲང་སྙམ། དེ་ནི་
ཕལ་ཆེར་གཞོང་གྲུག་གི་འགུལ་སྐྱོད་དང་ཅུང་འདྲ་སྟེ། གཞོང་གྲུག་གི་གྲུ་གུ་རེ་རེའི་
འགུལ་སྐྱོད་ནི་མཐར་གཏུགས་ན་གཞོང་གྲུག་རྩེ་མཁན་གང་དེའི་དཔུང་བའི་འགུལ་སྐྱོད་
ཀྱི་རྒྱུན་ཙམ་ཡིན་པ་དེའོ།
དེས་ན། རྒྱུན་དེ་ནི་ཆེས་ཐོག་མར་དུས་ནམ་ཞིག་ལ་གནས་གང་ཞིག་ཏུ་བྱུང་བ་ཡིན་
ནམ། དེ་བས་ཀྱང་། ཐུར་བཟའི་ཚེ་སྲོག་གི་རྒྱུན་དུ་ཅི་ལྟར་གྱུར་པ་ཡིན་ནམ།
དེ་ནི་ཕུ་རཱ་རྒུའི་ཚོང་དཔོན་དེས་བུ་མོ་ཆུང་ཆུང་དེ་སྙིང་རྗེ་མོ་ཞིག་འདུག་ཅེས་བརྗོད་
པའི་སྐད་ཅིག་མ་དེར་བྱུང་བ་ཡིན་ཡང་སྲིད། བུ་མོ་ཆུང་ཆུང་དེ་ནི་ཐུར་བཟའི་ཨ་མ་རེད།
སྐབས་དེར་མོ་རང་ལོ་གསུམ་བཞི་ལ་སོན་ཙམ་ཡིན། མོའི་ཕ་རྒན་གྱིས་མོ་ནི་རཱ་ཧྥེ་ཡོ
( Rafael)ཡི་རི་མོ་ཞིག་དང་མཚུངས་པར་འདུག་ཅེས་བརྗོད་པ་ན། མོས་སྐད་
ཆ་འདི་ཉིད་ཡིད་ལ་དམ་པོར་བཟུང་། ཕྱིས་སུ་སློབ་འབྲིང་དུ་འགྲིམ་དུས། ཐུར་བཟའི་ཨ་
མས་ནམ་རྒྱུན་དགེ་རྒན་གྱི་སློབ་འཁྲིད་ལ་མི་ཉན་པར། རང་ཉིད་དང་མཚུངས་པའི་རི་མོ་
དེ་ནི་ཡང་སྙིང་ཇི་འདྲ་ཞིག་ཡིན་པར་བསམ་བློ་བཏང་སྟེ་བསྡད།
དེ་ནས་འཇིག་རྟེན་མཐུན་འཇུག་གི་དུས་ལ་བབས་པ་ན། སྐྱེས་པ་དགུ་ལྷག་གིས་མོ་
ལ་གཉེན་བསླངས་ཤིང་། དེ་དག་གིས་རེ་རེ་བཞིན་པུས་མོའི་ལྷ་ང་ས་རུ་བཙུགས་ཏེ་མོ་
རང་དཀྱིལ་དུ་བཀོད་པ་ན། མོའི་སྣང་བར་རང་ཉིད་ནི་ཀོང་ཇོ་ཞིག་དང་མཚུངས་ཤིང་། གློ་
བུར་དུ་སུ་ཞིག་གདམ་དགོས་པའང་མི་ཤེས་པར་གྱུར། སྐྱེས་པ་དང་པོ་དེ་ནི་ཕོ་སྒོ་ཅན་ཞིག་
རེད་ལ། གཉིས་པ་ནི་ཤེས་རབ་ཅན་ཞིག་རེད། གསུམ་པར་འབྱོར་བ་ལྡན་ཞིང་བཞི་བའི་
ཟོ་མདོག་བཟང་བ། ལྔ་བའི་རིགས་རུས་བཟང་ལ་དྲུག་པ་སྙན་ངག་ལ་མཁས་པ། བདུན་
པས་འཛམ་གླིང་བསྐོར་མྱོང་ཞིང་བརྒྱད་པ་རོལ་མོ་ལ་བྱང་བ། དགུ་བར་སྟག་ཤ་རའི་རྫིག་
ཉམས་དོད་པ་བཅས་སུ་སྣང་། སྐྱེས་པ་དགུ་བོས་མོ་ལ་གཉེན་གྱི་རེ་བ་ཞུས་ནས་པུས་མོའི་
ལྷ་ང་ཡང་བརྡོལ་བར་གྱུར།
མཇུག་མཐར། མོས་སྐྱེས་པ་དགུ་བ་དེ་བདམས་པ་དེ་རེད། དེ་ནི་ཁོ་ལ་སྟག་ཤ་རའི་
རྫིག་ཉམས་ཡོད་པས་མ་ཡིན་པར། ཁོ་གཉིས་ཀས་འཁྲིག་པ་སྤྱོད་པའི་དུས་སུ། མོས་ཁོ་ལ་
ཇི་ལྟར “གཟབ་གཟབ་བྱོས། གཟབ་གཟབ་བྱོས” ཞེས་སྨྲས་ཀྱང་། ཁོས་བསམ་གཟས་
ནས་མོ་ལ་མངལ་འཁོར་དུ་བཅུག་པས་རེད། སྐབས་དེར་མོས་དུས་ཐོག་ཏུ་མངལ་བཤིག་
པ་དེའང་མ་ལྕོགས་པས། མོ་ནི་རང་དབང་མེད་པར་ཁོའི་ཆུང་མ་བྱ་དགོས་པར་གྱུར། འདི་
ལྟར། ཐུར་བཟའ་ཞེས་པའི་ཕྲུ་གུ་ཞིག་འཇིག་རྟེན་དཀར་ངོགས་སུ་བསླེབས་ཤིང་། ཕྲུ་གུ་
དེའི་གཉེན་ཚན་མང་བོ་ཞིག་ཀྱང་ཕྱོགས་ཕྱོགས་ནས་འདུས་འོངས་ཏེ། འཛོང་ཁུག་གི་
མཐའ་ནས་བསྐོར་ཅིང་སྙིང་ཉེ་ཉེ་བྱེད་མོད། འོན་ཏེ། ཐུར་བཟའི་ཨ་མས་མོར་སྙིང་ཉེ་ཉེ་
བྱེད་པ་ཕར་ཞོག ཐ་ན་སྐད་ཆ་ཚིག་གཅིག་ཀྱང་བཤད་མ་སོང་། དེ་ལས་ལྡོག་སྟེ། མོའི་
སེམས་སུ་ལྷག་མའི་སྐྱེས་པ་བརྒྱད་པོ་དྲན་གྱིན་ཡོད་ལ། སྐྱེས་པ་དེ་དག་སུ་ཡིན་ཡང་སྐྱེས་
པ་དགུ་བ་ལས་ལེགས་པར་སྙམ།
ཐུར་བཟའི་ཨ་མ་ཡང་ཐུར་བཟའ་དང་འདྲ་བར་མེ་ལོང་དུ་བལྟ་རྒྱུར་དགའ། ཉིན་
ཞིག་ལ། མོས་རང་ཉིད་ཀྱི་མིག་ཟུར་དུ་གཉེར་རིས་ཁ་ཤས་བབས་འདུག་པ་མཐོང་བས།
ཐོག་མའི་གཉེན་སྒྲིག་དེ་ནི་ཇི་འདྲའི་མདོ་མེད་ཀྱི་ལས་ཤིག་རེད་ཨང་སྙམ། ཏག་ཏག་
བར་སྐབས་འདི་ཙམ་ཞིག་ལ། མོ་སྐྱེས་པ་གཞན་ཞིག་ལ་ཕྲད་ཅིང་། སྐྱེས་པ་དེར་སྟག་ཤ་
ར་ཞིག་གི་རྫིག་ཉམས་ཅི་ཡང་མེད་ཁར། ཁྲམ་པའི་ལས་དུ་མ་བརྩམས་མྱོང་ཞིང་བཟའ་
འཐོར་ཡང་ལན་གཉིས་ལ་བྱས་འདུག་མོད། འོན་ཏེ། ཐུར་བཟའི་ཨ་མ་རང་ཉིད་ལ་པུས་མོ་
འཛུགས་མཁན་གྱི་སྐྱེས་པ་དེ་ཚོར་གཞི་ནས་ཡི་ག་འཆུས་ཟིན་པས། ཐེངས་འདིར། རང་
ཉིད་ཀྱིས་སྐྱེས་པ་ཁྲམ་པ་དེར་པུས་མོ་བཙུགས་ནས་ཞུ་བ་བྱས་ཤིང་། ཐུར་བཟའ་དང་ཁྱོ་ག་
རྒྱབ་ཏུ་བསྐྱུར་ནས་སྐྱེས་པ་དེའི་ཕྱི་བཞིན་བསྙེགས་ཏེ་སོང་།
དེ་བས། སྟག་ཤ་རའི་རྫིག་ཉམས་ཅན་གྱི་སྐྱེས་པ་དེ་ད་ནི་སེམས་པ་སྡུག་གིས་མནར་
བའི་སྐྱེས་པ་ཞིག་ཏུ་གྱུར་ཅིང་། སེམས་ངལ་ཆེ་དྲགས་པའི་དབང་གིས་ཁོས་ཡོད་ཚད་ལ་
ཇི་མི་སྙམ་པའི་རྣམ་འགྱུར་ཞིག་བཟུང་འདུག གནས་ལ་མི་ལྟོས་པར་སྐད་ཆ་གང་བྱུང་
དུ་ལབ་ཅིང་། ཅི་ཞིག་བཤད་འདོད་པ་དེ་ངག་ནས་དེ་ལྟར་དུ་སྨྲ་ཅི་ལྕོགས་བྱེད། ཁོའི་མི་
བཤད་དགུ་བཤད་ཀྱི་བྱ་སྤྱོད་དེས་ས་གནས་ཀྱི་ཉེན་རྟོག་པ་རྣམས་ལ་ཁོང་ཁྲོ་ཡང་ཡང་
བསླངས་པས། ཁོ་རང་འཕྲལ་མར་འདྲི་གཅོད་ཁང་དུ་བོས་ཤིང་། ཅང་མ་འགོར་བར་
ཁྲིམས་ཐག་བཅད་ནས་བཙོན་དུ་བཅུག་ལ། ཁྱིམ་གྱི་སྒོ་མོར་ཡང་དམ་ཕྲུག་བརྒྱབ་པས།
ཐུར་བཟའ་ཨ་མ་འཚོལ་དུ་འགྲོ་དགོས་པར་གྱུར།
དེ་ནས་རིང་བོ་མ་སོང་བར། སེམས་པ་སྡུག་གིས་མནར་བའི་སྐྱེས་པ་དེ་ཁྲིམས་མུན་
དུ་ཚེ་ལས་འདས་ཤིང་། ཐུར་བཟའི་ཨ་མས་བུ་མོ་ཐུར་བཟའ་དང་སྐྱེས་པ་ཁྲམ་པ་དེ་གཉིས་
ཁྲིད་ནས་རི་འདབས་ཀྱི་གྲོང་བརྡལ་དེར་གཞིས་བཟུང་། དེ་ནས་བཟུང་། ཐུར་བཟའི་ཕ་
ཡར་གཞུང་ལས་ཁང་ཞིག་གི་ལས་ཀ་བ་དཀྱུས་མ་ཞིག་ཏུ་གྱུར་ལ།
ཐུར་བཟའི་ཨ་མས་
ཚོང་ཁང་ཞིག་ཏུ་ཁེ་པའི་ལས་ཀ་གཉེར། དེའི་རྗེས་སུ། ཐུར་བཟའི་ཨ་མས་སྔ་རྗེས་སུ་ཕྲུ་གུ་
གསུམ་བཙས་པ་རེད། དེའི་རྗེས་ཀྱི་ཉིན་ཞིག་ལ། མོས་ཡང་བསྐྱར་མེ་ལོང་ལ་ལྟ་དུས། རང་
ཉིད་རྒས་འདུག་པ་མཐོང་ལ། མི་སྡུག་པ་ཞིག་ཏུ་གྱུར་འདུག་པའང་མཐོང་།
རང་ཉིད་ཀྱི་ཡོད་ཚད་བརླགས་ཟིན་པའི་ཚོར་བ་ཞིག་རྒྱུན་དུ་སྐྱེས་འོངས་པས། མོས་
རང་ཉིད་རླག་མཁན་གྱི་ཉེས་ཅན་གྱི་གཏེ་བོ་དེར་བསམ་བློ་བཏང་། དེས་ན། དོན་དམ་དུ་
སུ་ཞིག་ལ་ཉེས་པ་ཡོད་དམ། འདི་ལྟར་བསམས་ཚེ། སུ་ལའང་ཉེས་པ་ཡོད་པ་འདྲ། སྟག་
ཤ་རའི་རྫིག་ཉམས་ཡོད་ཀྱང་མོའི་བརྩེ་བ་མ་ཐོབ་པའི་ཁྱོ་ག་དང་པོ་དེར་ཉེས་པ་ཡོད་དེ།
མོས་སྐྱེས་པ་དེར་གཟབ་གཟབ་བྱ་དགོས་ཞེས་ཡང་ནས་ཡང་དུ་གསལ་འདེབས་བྱས་ཀྱང་།
ཁོས་གཏན་ནས་མ་མཉན་པ་རེད། ད་དུང་། མོའི་ཁྱོ་ག་གཉིས་པར་ཡང་ཉེས་པ་ཡོད་དེ།
སྟག་ཤ་རའི་ཁྱད་ཆོས་ཅི་ཡང་མེད་ཀྱང་མོའི་སེམས་པ་ཅིག་ཅར་དུ་དྲངས་པའི་སྐྱེས་པ་
འདིས། མོ་རང་ཕུ་རཱ་རྒུ་ནས་ཁྲིད་དེ་བྱེས་ཀྱི་གྲོང་བརྡལ་ཆུང་ངུ་འདིར་འོངས་ཤིང་། འདིར་
བསླེབས་རྗེས། ཁོས་ནི་བུད་མེད་ཅིག་ཡིན་ཕྱིན་འགྲོགས་ཅི་ཐུབ་བྱེད་པས། མོ་ནམ་ཡང་
ཕྲག་དོག་དང་ཀོ་ལོང་གིས་མནར་དགོས་པར་གྱུར། སྐྱེས་པ་འདི་གཉིས་ལ། མོར་ཐབས་
ཤེས་ཅི་ཡང་མེད་པར་གྱུར། དེ་བས། ཏག་ཏག་མོ་ལ་དབང་ཞིང་གཞན་དུ་འཆོར་མི་སྲིད་པ་
ནི་ཐུར་བཟའ་ཞེས་པའི་མི་གཏའ་འདི་ཉིད་རེད་ལ། འདི་ནི་ད་གཟོད་མོས་ཤོར་ཟིན་པའི་
ཡོད་ཚད་ཀྱི་སྐྱིན་ཚབ་ཏུ་བཟུང་ཆོག་ཨང་སྙམ།
ཡང་གཅིག་བཤད་ན། ཐུར་བཟས་དངོས་གནས་མོའི་མ་རྒན་གྱི་ལས་དབང་ལ་འགན་
འཁུར་དགོས་པའང་འདྲ་སྟེ། མོ་ནི་སྟག་ཤར་རྒོད་པོ་ཞིག་གི་ཁམས་དཀར་དང་སྨན་ཤར་
མཛེས་མ་ཞིག་གི་ཁམས་དམར་མཉམ་དུ་འདྲེས་པའི་འབྲས་བུ་ཕུང་གསུམ་པ་ཞིག་ཡིན་
ལ། ཏག་ཏག་ཐུར་བཟའ་ཞེས་པའི་ཕྲུ་གུ་དེའི་ས་བོན་བཏབ་པ་ནས་བཟུང་། མོའི་མ་རྒན་
གྱི་ལས་དབང་ངན་ངོན་དེའང་འགོ་བརྩམས་ཟིན་པ་འདྲ།
“ ཨ་མ་ཞེས་པ་ནི་རང་ཉིད་ཀྱི་ཡོད་ཚད་བློས་གཏོང་དགོས་པ་ལ་ཟེར།"
མོ་ནམ་ཡང་སྐད་ཆ་འདི་ཐུར་བཟའ་ལ་བཤད་པར་དགའ་ཞིང་། སྐད་ཆ་འདི་ནི་མོའི་
ངག་ནས་ཐོན་ཚེ་ད་གཟོད་གནས་ལུགས་ངེས་ཅན་ཞིག་ཡོད་དེ། འདི་ནི་མོའི་ཉམས་མྱོང་
དངོས་ལས་བྱུང་བའི་སྐད་ཆ་ཞིག་ཡིན་ལ། མོ་ནི་ཏག་ཏག་ཕྲུ་གུའི་ཆེད་དུ་རང་ཉིད་ཀྱི་
ཡོད་ཚད་བློས་བཏང་བའི་བུད་མེད་དེ་ཡིན། རྣམ་ཀུན་སྐད་ཆ་འདིར་ཉན་པའི་དུས་ཐོག་
ཐག་ཏུ། ཐུར་བཟའི་སེམས་སུ་ཚེ་སྲོག་ཅེས་པ་འདིའི་ཁྲོད་དུ་ཆེས་རྩ་ཆེ་བ་ནི་ཨ་མ་རེད་ལ།
ཨ་མ་ཞེས་པ་ནི་མཐར་གཏུགས་ན་གཏོང་ཕོད་ཆེན་པོ་ཞིག་ལ་གོ་དགོས་ཨང་སྙམ། དེ་བས།
རྒྱ་ལ་ཨ་མ་ཞེས་པ་ནི་གཏོང་ཕོད་ཆེན་པོ་ཞིག་ལ་གོ་དགོས་ཚེ། དེས་ན། མ་གང་དེའི་བུ་མོ་
རུ་སྐྱེས་པ་ནི་དུས་གཏན་དུ་བཤག་པར་དཀའ་བའི་སྡིག་ཉེས་ཤིག་མ་ཡིན་ནམ།
དེ་ལྟ་མོད་ཀྱང་། ཐུར་བཟའ་དགོང་མོ་དེའི་གནས་ཚུལ་ལ་གསལ་ཆ་ཅི་ཡང་མེད།
མོས་རང་ཉིད་ཀྱི་ཨ་མས་སྟག་ཤ་རའི་རྫིག་ཉམས་ཅན་གྱི་སྐྱེས་པ་དེར་གཟབ་གཟབ་བྱ་
དགོས་ཞེས་བཤད་མྱོང་བ་མི་ཤེས་ལ། རང་ཉིད་ཀྱི་འདུ་ཤེས་སུ་གཤགས་པའི་སྡིག་ཉེས་ཀྱི་
རྣམ་རྟོག་དེའང་མིའི་རིགས་ལ་རང་ཆས་སུ་ཡོད་པར་གྲགས་པའི་སྡིག་པ་དེ་དང་འདྲ་བར་
ཆ་འཇོག་བྲལ་བ་ཞིག་ཏུ་སྣང་། སྡིག་པ་འདི་བཤག་སླད། ཐུར་བཟས་རྣམ་ཀུན་ལས་ཅི་
ཞིག་ཡིན་ཡང་སྒྲུབ་པར་བྱེད་དེ། རང་ལོ་བཅོ་ལྔ་ནས་བཟུང་། ཨ་མས་མོ་རང་སློབ་གྲྭ་ལས་
ཕྱིར་བཤོལ་ཞིང་ཞོར་ལས་སུ་འགྲོ་རུ་བཅུག ཞོར་ལས་ནས་ཐོབ་པའི་གླ་ཕོགས་ཡོད་ཚད་
ཀྱང་ཨ་མར་སྤྲོད་ཀྱིན་ཡོད། ཨ་མའི་དྲིན་གཟོ་བའི་ཆེད་དུ། ཐུར་བཟས་དུས་ནམ་ཡང་ཡོད་
ཚད་བློས་གཏོང་བར་སྟ་གོན་བྱས་ཡོད། ཁྱིམ་ལས་ཙག་ཙིག་ནས་རང་ཉིད་ཀྱི་ནུ་བོ་ནུ་མོ་
སྙོར་སྐྱོང་བྱ་རྒྱུ་སོགས། མདོར་ན། གཟའ་ཉི་མའི་དུས་ཚོད་ནི་མོས་ནམ་ཡང་ལས་ཀ་ཙག་
ཙིག་གི་ཀློང་ནས་སྐྱེལ་ཀྱིན་ཡོད། འོན་ཏེ། ཡིད་ཕངས་པ་ཞིག་ལ། སློབ་འབྲིང་གི་སྐབས་
སུ་མོ་ནི་ཁོ་ཚོའི་འཛིན་གྲྭར་རིག་པ་ཆེས་བཟང་བ་དེ་ཡིན། གང་ལྟར། མོས་ནམ་ཡང་རང་
ཉིད་ཡར་རྒྱས་སུ་གཏོང་ཕྱིར་འབད་པ་བྱེད་བཞིན་ཡོད། ཡིན་ཡང་། དྲང་མོར་བཤད་ན།
གྲོང་བརྡལ་ཆུང་ངུ་འདིར་རང་ཉིད་ཡར་རྒྱས་སུ་གཏོང་བའི་གནས་ཤིག་ཀྱང་མེད་པའི་
ཚོད་རེད། མོས་ནམ་རྒྱུན་ལྭ་བ་འཁྲུད་དུས། ཀ་ཏོ་རའི་འཁྲིས་སུ་དཔེ་དེབ་ཅིག་བཞག་ཡོད་
ལ། མོ་རང་ལྭ་བ་འཁྲུད་ཞོར་དུ་དཔེ་ཆར་ལྟ་བར་དགའ་བས། དཔེ་ཆའི་ཤོག་ལྷེ་དག་ནམ་
ཡང་ཆུ་རྡུལ་གྱིས་འབྲན་པར་བྱེད།
ཁྱིམ་ཚང་འདི་རུ། འཛེམ་བྱ་ཞེས་པ་ཞིག་ཡེ་ནས་མི་འདུག ཐུར་བཟའི་ཨ་མས་ནང་
གོས་གཅིག་པུ་གྱོན་ཏེ་ཁྱིམ་དུ་ཕར་འགྲོ་ཚུར་འགྲོ་བྱེད་ལ། སྐབས་ལ་ལར་ནུ་ཁེབས་ཀྱང་
མི་གྱོན་པར་འགྲོ་བར་བྱེད། དེ་བས་ཀྱང་ནམ་ཟླ་དབྱར་ལ་བབས་ཙ་ན། མོ་རང་ནམ་རྒྱུན་
ཐུར་བཟའི་ཕ་ཡར་ནི་ཁྱིམ་དུ་གཅེར་བུར་འགྲོ་བར་མི་བྱེད་
སྒྲེན་པོར་སྡོད་རྒྱུར་དགའ།
ཀྱང་། ཁོ་རྣམ་ཀུན་ཐུར་བཟའ་ཁྲུས་ལ་ཞུགས་པའི་གླགས་དང་བསྟུན་ནས་ཁྲུས་ཁང་དུ་
འཛུལ་བར་དགའ། ཉིན་ཞིག་ལ། ཐུར་བཟས་ཁྲུས་ཁང་ལ་ནང་ཟྭ་བརྒྱབ་པས། ཐུར་བཟའི་
ཨ་མ་ཁོང་ཁྲོ་ཆེས་ཆེར་ལངས་ཏེ “ཁྱོད་ཀྱིས་རང་ཉིད་སུ་ཞིག་ཡིན་པར་འདོད་ཀྱིན་ཡོད།
ཁྱོད་ཀྱིས་རང་ཉིད་ཅི་འདྲ་ཞིག་ཡིན་པར་སྙམ་གྱིན་ཡོད། རང་ཉིད་ནི་མཛེས་མའི་དྭངས་
རྩེ་ཡིན་པར་འདོད་དམ། དེ་ལྟར་ཡིན་ཡང་། ཁོས་ཁྱོད་ཀྱི་མཛེས་པ་ཁྱུར་མིད་དུ་གཏོང་ག་
ལ་སྲིད” ཅེས་སྡིགས་མོ་བྱས་འོངས།
(གནས་ཚུལ་འདི་ལས། ཨ་མས་རང་ཉིད་ཀྱི་བུ་མོར་བཅངས་པའི་སྡང་སེམས་ནི་ཁྱོ་
གའི་ཕྲག་དོག་ལས་ཆེ་བར་གསལ་ཁ་བྱུང་ལ། འདི་དག་ཡོད་ཚད་ནི་བུ་མོའི་ནོར་འཁྲུལ་
ཏེ། ཐ་ན་མོའི་ཁྱོ་ག་བུད་མེད་གཞན་ལ་འགྲོག་གིན་པ་དེའང་བུ་མོའི་ནོར་འཁྲུལ་དུ་འགྲོ།
དེས་ན། བུ་མོས་ཁྲུས་ཁང་ལ་ནང་ཟྭ་རྒྱག་པ་ལྟ་བུའི་དབང་ཆའམ། རང་དབང་འདི་རིགས་
བརྩོན་ལེན་བྱས་པ་དེ། ཨ་མར་མཚོན་ན། མོའི་ཁྱོ་གས་རང་ཉིད་ཀྱི་བུ་མོར་སྙད་བརྐོས་པ་
ལས་ཀྱང་བཟོད་དཀའ་བ་ཞིག་ཏུ་གྱུར)
དགུན་གྱི་ཉིན་ཞིག་ལ། ཐུར་བཟའི་ཨ་མ་གོས་མེད་གཅེར་བུར་བུད་དེ། སྒྲོན་འོད་
ཀྱིས་གསལ་བའི་ཁང་པ་རུ་ཡར་འགྲོ་མར་འགྲོ་བྱས་པས། ཐུར་བཟས་ཕ་གིའི་ཐོག་ཁང་དུ་
ཡོད་པའི་མི་རྣམས་ཀྱིས་མཐོང་བར་དོགས་ནས་ལམ་སང་སྒེའུ་ཁུང་གི་ཡོལ་རས་འཐེན་
པ་རེད། ཏག་ཏག་སྐབས་དེར། མོས་རང་ཉིད་ཀྱི་རྒྱབ་རོལ་ནས་ཨ་མས་ཧབ་ཆ་ཡང་ཡང་
བརྒྱབ་འོངས་པ་ཐོས། ཕྱི་ཉིན། ཨ་མའི་གྲོགས་མོ་ཁ་ཤས་མོར་བལྟ་རུ་འོངས་ཤིང་། དེ་དག་
གི་གྲས་སུ། ཁྱིམ་མཚེས་ཀྱི་བུད་མེད་ཅིག་དང་། ཚོང་ཁང་གི་ལས་གྲོགས་ཤིག ད་དུང་
ས་གནས་སློབ་ཆུང་གི་དགེ་རྒན་ཞིག གཞན་ནམ་རྒྱུན་འཕྲད་སྲིད་པའི་བུད་མེད་རེ་
གཉིས་བཅས་འདུག སྐབས་དེར། ཐུར་བཟའ་ཡང་ཚུར་འོངས་ནས་ཁོ་ཚོ་དང་མཉམ་དུ་
བསྡད་ལ། བུད་མེད་གཞན་ཞིག་གི་བུ་ཡང་ཁོ་ཚོའི་གུད་དུ་ཡོད། དེ་ནི་རང་ལོ་བཅུ་དྲུག་
ལ་སོན་པའི་གཞོན་ནུ་ཞིག་རེད། ཏག་ཏག་གླགས་འདི་དང་བསྟུན་ནས། ཐུར་བཟའི་ཨ་
མས་མདང་དགོང་ཡོལ་རས་འཐེན་པའི་དོན་དེ་བུད་མེད་དེ་དག་ལ་བཤད་ཞོར་གད་མོ་
དགོད་ཅིང་། བུད་མེད་དེ་དག་གིས་ཀྱང་ཧབ་ཆ་ཡང་ཡང་བརྒྱབ་ཡོང་། དེའི་མུར། ཨ་མས་
ཡང་བསྐྱར “ངེད་ཚང་གི་ཐུར་བཟས་གཅིན་པ་གཏོང་བ་དང་རྟུག་དྲི་ཤོར་བ་སོགས་ཀྱང་
ཁས་ལེན་པ་མ་རེད” ཅེས་བཤད་པས། ཐུར་བཟའི་ངོ་གདོང་འཕྲལ་མར་དམར་པོར་གྱུར་
སོང་། འོན་ཏེ། ཨ་མས་ད་དུང་མཚམས་མི་འཇོག་པར “དེ་ལ་ཁས་ལེན་མི་ཐུབ་པ་ཅི་ཡོད་
ཞེས་རྟུག་དྲི་གསལ་ཐག་ཆོད་པ་འགའ་བསྟུད་མར་བཏང་བ་ན། མཐའ་འཁོར་གྱི་
བུད་མེད་དེ་དག་ཡང་བསྐྱར་ཧབ་ཆ་དིར་རེར་གྱུར།
ཐུར་བཟའི་ཨ་མས་རྣམ་ཀུན་སྒྲ་ཆེན་པོས་སྣབས་འབྱིད་ཅིང་། རང་ཉིད་ཀྱིས་ཇི་ལྟར་
འཁྲིག་པ་སྤྱད་ཚུལ་ཡང་མི་གཞན་ལ་ཞིབ་ཏུ་བརྗོད་པར་དགའ། ད་དུང་རང་ཉིད་ཀྱི་སོ་
རྫུན་དག་ཀྱང་མི་གཞན་ལ་སྟོན་པར་བྱེད་དེ། མོས་བྱང་ཆ་ལྡན་པའི་ངང་ལྕེ་རྩེ་ཡར་རྐན་
ངོར་གཏད་ཙམ་གྱིས་སོ་རྫུན་དག་ཕྱིར་བཏོན་འོངས་ལ། དེ་ནས་ཡ་ཁ་ཅུང་ཟད་བསྡམས་
པ་ན། ཡ་ཁའི་སོ་རྫུན་དག་གིས་མ་སོ་ཡོད་ཚད་བཏུམས་ཤིང་། སྐབས་འདིར་ཁ་ཆེས་ཆེར་
གདངས་ནས་བགད་པ་ན། མོའི་བཟོ་ལྟ་དེ་ནི་ལམ་སང་དོག
མོའི་བཟོ་ལྟ་དེ་ནི་ལམ་སང་དོགས་མི་བདེ་བ་ཞིག་ཏུ་གྱུར་འགྲོ།
མོའི་བྱ་སྤྱོད་འདི་རིགས་ནི་སྤྱི་བརྟོལ་གྱི་བྱེད་ཐབས་ཙམ་དུ་ཟད་དེ། ཏག་ཏག་འདི་ལ་
བརྟེན་ནས་མོས་རང་ཉིད་ལ་ཡོད་མྱོང་བའི་ལང་ཚོ་དང་མཛེས་སྡུག་རིང་དུ་འདོར་འདོད་
པ་ཙམ་རེད། སྔོན་ཚེ། སྐྱེས་པ་དགུ་ལྷག་མོའི་མཐའ་འཁོར་དུ་པུས་མོ་ས་རུ་བཙུགས་ནས་
སྡོད་སྐབས། མོས་རང་ཉིད་ཀྱི་ལུས་པོར་ཇི་འདྲའི་གཅེས་སྤྲས་ཤིག་བྱས་མྱོང་ཨང་། སྐབས་
དེར་ཁྲེལ་དང་ངོ་ཚ་ནི་མོས་རང་ལུས་འདོམ་པ་གང་བོའི་རིན་ཐང་དུ་བརྩིས་ཡོད། དེས་ན།
མོ་ད་ལྟ་འཛེམ་བྱ་ཅི་ཡང་མེད་པ་ཞིག་ཏུ་གྱུར་པ་ནི། དོན་དམ་དུ་རང་ཉིད་ལ་ཡ་ང་བ་དང་
བག་ཚ་བ་ཡེ་ནས་མེད་པའི་བཟོ་ལྟ་ཙམ་སྟོན་འདོད་པ་དེ་རེད། ཡ་ང་བག་ཚ་བྲལ་བའི་
བགྱི་བ་འདི་ལ་བརྟེན་ནས་དེ་སྔོན་གྱི་འཚོ་བའི་འབྲེལ་ཐག་རྦད་དེ་གཅོད་འདོད་ཅིང་།
སྔོན་མར་རང་ཉིད་ཀྱིས་གཙིགས་ཆེན་དུ་འཛིན་པའི་ལང་ཚོ་དང་མོ་སྒོ་ལའང་རིན་ཐང་
ཅི་ཡང་མེད་ལུགས་གསལ་བསྒྲགས་བྱ་འདོད་པ་ཙམ་རེད།
ངའི་ཉམས་སྣང་ཞིག་ལ། ཐུར་བཟའ་ནི་ཨ་མའི་བརླང་སྤྱོད་ཀྱི་རྒྱུན་ཙམ་སྟེ། ཨ་མས་
ཏག་ཏག་བརླང་བར་སྤྱོད་པ་འདི་ལ་བརྟེན་ནས་བུད་མེད་མཛེས་མ་ཞིག་གི་འདས་ཟིན་པ་
རིང་དུ་དོར་བ་རེད།
(གལ་སྲིད་ཐུར་བཟས་སྨྱོ་རྟགས་ལྟ་བུའི་བྱ་སྤྱོད་རེ་བསྟན་པའམ། ཡང་ན་ཚུལ་དང་
མི་མཐུན་པའི་བགྱི་བ་རེ་བརྩམས་ཀྱང་། དོན་དུ་ཡ་མཚན་དགོས་པ་ཅི་ཡང་མེད་དེ། དེ་ནི་
མོའི་མ་རྒན་གྱི་རང་ཉིད་འཕུང་བར་བྱེད་པའི་ཕྱི་བརྟོལ་གྱི་རང་གཤིས་དེ་དག་ཐུར་བཟའི་
རུས་རྐང་དུ་འཐིམ་ཡོད་པས་རེད
ཐུར་བཟའི་ཨ་མས་རང་ཉིད་ལ་དྲང་བདེན་སྐྱོང་སླད། ཉེས་ཅན་ལ་ཁྲིམས་ཆད་
འཁུར་དུ་འཇུག་འདོད། དེའི་ཕྱིར། མོས་རང་ཉིད་ཀྱི་བུ་མོ་ཡང་རང་ཉིད་དང་མཉམ་དུ་
འཛེམ་བྱ་མེད་པའི་འཇིག་རྟེན་ཞིག་ཏུ་འཚོ་རུ་བཅུག འཇིག་རྟེན་དེ་རུ། ལང་ཚོ་དང་
མཛེས་སྡུག་ལ་དོན་སྙིང་ཅི་ཡང་མེད། དེ་ནི་ཕུང་པོའི་བཙོན་ར་ཆེན་པོ་ཞིག་སྟེ། ཕུང་པོ་རེ་
རེ་ཕན་ཚུན་དང་འདྲ་ཞིང་། རྣམ་ཤེས་ཞེས་པ་དེ་ཡེ་ནས་མཐོང་དུ་མེད་པ་ཞིག་གོ
ད་ལྟ། ང་ཚོས་ཐུར་བཟའ་རྣམ་ཀུན་གསང་སྟབས་ཀྱིས་མེ་ལོང་གི་ཁ་གཏད་དུ་འགྲེང་
ནས་རང་ཉིད་ལ་ཅེར་འདུག་པ་དེར་ཁག་མེད་པའང་ཤེས་ཐུབ། རྒྱུ་མཚན། དེ་ནི་མོས་རང་
ཉིད་ཀྱི་ཨ་མ་དང་གཡུལ་འགྱེད་སྟངས་ཤིག་རེད་ལ། རང་ཉིད་ཀྱི་ལུས་པོ་ལས་མི་གཞན་
གྱི་ལུས་པོ་དང་མི་འདྲ་བའི་ཆ་ཞིག་མཐོང་འདོད་པས་ཀྱང་རེད། མཉན་པ་རྣམས་ཀྱིས་ཕྱི་
རོལ་གྱི་མཁའ་དབྱིངས་མཐོང་དུས། ཁོ་ཚོའི་ངོ་གདོང་ལས་མཐོང་བའི་རྣམ་ཤེས་ཀྱི་མངོན་
སྟངས་དེ་ལྟ་བུ་ཞིག་ཐུར་བཟས་རང་ཉིད་ཀྱི་ངོ་གདོང་དུའང་མཐོང་བར་གྱུར་ན་ཅི་མ་རུང་
སྙམ། འོན་ཏེ། དེ་ནི་དེ་འདྲའི་ལས་སླ་བོ་ཞིག་ག་ལ་ཡིན། སྐྱོ་སྣང་དང་འཇིགས་སྐྲག སྡང་
སེམས་ཀྱིས་བརླམས་པའི་རྣམ་ཤེས་དེ་ཉིད། ཐུར་བཟའི་ལུས་པོའི་གནས་གང་ཞིག་ཏུ་
བསྐུངས་ཏེ། ཕྱི་རུ་མངོན་མ་ཕོད་པར་བསྡད་ཡོད།
མོ་རང་ཆེས་ཐོག་མར་ཐའོ་མཱ་སིར་འཕྲད་དུས་ཀྱང་། འདི་དང་གཅིག་མཚུངས་
ཡིན་ཏེ། ཉིན་དེར། མོའི་ལག་པས་སྡེར་མ་བཏེགས་ཤིང་། སྡེར་མ་རུ་ལྦུ་ཆང་ཕོར་བ་ཁ་
ཤས་བཞག་སྟེ། ཆང་ཁང་དེའི་ར་རོ་བ་དེ་དག་གི་བར་གསེང་དུ་བྲེལ་བྲེལ་འཚབ་འཚུབ་
བྱེད་དུས། སྡེར་མའི་ནང་གི་ལྦུ་ཆང་གི་ལྗིད་ཚད་ཀྱིས་མོའི་ལུས་པོ་བསྒུར་དུ་བཅུག་
ཅིང་། མོའི་རྣམ་ཤེས་ཀྱང་ཕོ་བའམ་གཤེར་མའི་གནས་གང་ཞིག་ཏུ་བག་འཁུམས་ནས་
འདུག ཏག་ཏག་སྐབས་དེར། མོས་ཐའོ་མཱ་སིའི་འབོད་སྐད་ཐོས་བྱུང་། སྐབས་འདིར་
འབོད་སྐད་དེ་ནི་ཅིས་ཀྱང་གལ་འགངས་ཆེ་བ་ཞིག་ཏུ་གྱུར་ཡོད། རྒྱུ་མཚན་ནི། དེ་ནི་
མི་ཆ་མེད་ཅིག་གི་འབོད་སྐད་ཡིན་པས་རེད། མི་དེས་མོའི་ཨ་མ་ངོ་མི་ཤེས་ལ་ར་རོ་བ་
འདི་དག་ཀྱང་ངོ་མི་ཤེས། ཆང་ཁང་འདིར། ཐུར་བཟའི་ཐོས་འཛིན་དུ་ནམ་རྒྱུན་ར་རོ་བ་
འདི་དག་གི་ཚིག་རྩུབ་དང་འཆལ་གཏམ་འབའ་ཞིག་འཚངས་འོང་གིན་ཡོད་པས། ཁོ་
ནི་ཏག་ཏག་མི་ཆ་མེད་ཅིག་ཡིན་པ་ཁོ་ནས་ཀྱང་། ཆང་ཁང་འདིའི་མི་གཞན་དག་ལས་
ཁྱད་པར་བ་ཞིག་ཏུ་སྣང་ཡོང་།
ཐའོ་མཱ་སི་ཆང་ཁང་འདིར་གཞན་དང་མི་མཚུངས་པ་ཞིག་ཏུ་གྱུར་པ་ལ་རྒྱུ་མཚན་
གཞན་ཡང་ཡོད་དེ། དེ་ནི་ཁོའི་མདུན་གྱི་དཔེ་དེབ་དེ་རེད། ཆང་ཁང་འདིར། དཔེ་དེབ་ལ་
ལྟ་མཁན་མི་གཅིག་ཀྱང་མེད། ཐུར་བཟའ་ལ་མཚོན་ན། དཔེ་དེབ་ནི་གསང་བའི་གྲོགས་པོ་
སུ་ཞིག་ངོས་འཛིན་པའི་དན་རྟགས་དང་མཚུངས། དྲང་མོར་བཤད་ན། མོས་གྲོང་བརྡལ་
གྱི་དཔེ་ཁང་ནས་གཡར་འོངས་པའི་དཔེ་དེབ་དེ་དག་ཀྱང་། རང་ཉིད་གནས་སའི་ཁོར་
ཡུག་ཐབས་ཆག་འདི་དང་ཁ་གཏད་དུ་འགྲེང་བའི་མཚོན་ཆ་རུ་གྱུར་ཡོད། ལྷག་པར་དུ།
སྒྲུང་གཏམ་ལ་མཚོན་ན། མོས་ཧྥེ་ཡོ་ཏེ་ནས་ཐའོ་མཱ་སི་མན་བར་གྱི་བརྩམས་ཆོས་
མང་བོ་ཞིག་བཀླགས་མྱོང་ལ། དེ་དག་གིས་མོ་རང་སྤྲོ་བ་ཅི་ཡང་མེད་པའི་འཚོ་གནས་དེ་
དང་གྱེས་པར་འཆར་ཡན་གྱི་འཇིག་རྟེན་ཞིག་བསྐྲུན་ཡོད། དེར་མ་ཟད། དཔེ་དེབ་དེ་དག་
ནི་ཀ་ཅ་གང་ཞིག་ཡིན་པའི་ཆ་ནས། ཐུར་བཟའ་ལ་མཚོན་ན་དོན་སྙིང་གཞན་ཞིག་ཀྱང་
ཡོད་དེ། མོ་རྣམ་ཀུན་དཔེ་དེབ་དེ་དག་བྲང་ཁར་སྦྱར་ནས་ཁྲོམ་སྲང་དུ་འགྲོ་བར་དགའ་
ཞིང་། འདི་ནི་དུས་རབས་གོང་མའི་སྐུ་སྲས་མདོ་མེད་དེ་དག་གི་ལག་ལ་འཁར་བ་ཐོགས་
པ་དང་འདྲ་བར། རང་ཉིད་མཐའ་འཁོར་གྱི་མི་རྣམས་དང་མི་མཚུངས་པའི་རྟགས་མཚན་
ཞིག་ཏུ་བཟུང་ཡོད།
(དཔེ་དེབ་ཀྱི་ཆ་རུ་སྐུ་སྲས་མདོ་མེད་དག་གི་འཁར་བ་བཞག་སྟེ་བསྡུར་བ་ནི་དེ་
འདྲའི་འོས་འཚམས་ཤིག་ཏུ་མ་མཐོང་སྟེ། འཁར་བ་ནི་སྐུ་སྲས་དེ་དག་སྐྱེ་བོ་གཞན་དང་
མི་མཚུངས་པའི་རྟགས་མཚན་ཙམ་དུ་མ་ཟད། ཁོ་ཚོ་ནི་མི་རབས་གསར་པ་ཞིག་དང་དར་
སྲོལ་གསར་མ་ཞིག་གི་མཚོན་བྱེད་ཡིན་པའང་སྟོན་གྱིན་ཡོད། འོན་ཏེ། དཔེ་དེབ་ཀྱིས་ཐུར་
བཟའ་བུ་མོ་གཞན་དག་ལས་ཐུན་མོང་མ་ཡིན་པ་ཞིག་ཏུ་བསྒྱུར་ཡང་། ཐུན་མོང་མ་ཡིན་པ་
འདི་ནི་གཞི་ནས་རྙིངས་ཟིན་པ་ཞིག་རེད། མོ་རང་ལོ་ན་ཕྲ་དྲགས་པས། རང་ཉིད་ཀྱི་ལུས་
སུ་རྗེས་ལུས་ཀྱི་ཆ་གང་ཞིག་ཡོད་པ་ད་དུང་ཚོར་གྱིན་མི་འདུག ཐ་ན་ཉེ་འཁོར་གྱི་ན་
གཞོན་དག་གིས་སྒྲ་སྡུད་འཕྲུལ་ཆས་བཟུང་ནས་མོའི་མཐའ་འཁོར་དུ་ཡར་འགྲོ་མར་འགྲོ་
བྱེད་དུས་ཀྱང་། མོས་དེ་ནི་གླེན་རྟགས་ཤིག་ཏུ་མཐོང་བ་ལས། ཁོ་ཚོས་དར་སྲོལ་གསར་མ་
གང་ཞིག་སྙེག་གིན་པ་ཡེ་ནས་ཤེས་མ་བྱུང)
དེར་བརྟེན། སྔོན་ཏག་ཏག་ལ་ཐུར་བཟའ་བོས་པའི་སྐྱེས་པ་དེ་ནི་མི་ཆ་མེད་ཅིག་
རེད་ལ། དེ་བས་ཀྱང་རིང་ནས་གྱེས་པའི་གྲོགས་པོ་ཞིག་དང་ཡང་མཚུངས་པས། ཁོའི་
གུས་ཞབས་ལྡན་པའི་འབོད་སྐད་དེ་ཐོས་ཙ་ན། ཐུར་བཟས་རང་ཉིད་ཀྱི་རྣམ་ཤེས་ནི་
ལུས་ཀྱི་སྤུ་ཁུང་རེ་རེ་དང་རྩ་ལམ་རེ་རེ་ཐོལ་གྱིས་བརྟོལ་ཏེ། ཐའོ་མཱ་སིའི་མཐོང་ལམ་དུ་
མངོན་འོངས་པ་ཚོར།
བཟི་རེ་ཁི་ནས་ཕྱིར་ཕུ་རཱ་རྒུར་འབྱོར་རྗེས། ཐའོ་མཱ་སིས་རང་ཉིད་དང་ཐུར་བཟའ་
གཉིས་ནི་ཆ་འཇོག་བྲལ་བའི་སྟེས་དབང་ལན་དྲུག་ཙམ་གྱིས་མཉམ་དུ་འཛོམས་པ་དྲན་
ཐེངས་རེར། སེམས་མི་སྐྱིད་པའི་སྣང་བ་ཞིག་རྟག་ཏུ་སྐྱེས་འོངས།
འོན་ཏེ། རྒྱ་ལ་དོན་གང་ཞིག་ཏག་ཏག་སྟེས་དབང་དུ་མ་ལ་བརྟེན་ནས་བྱུང་བར་གྱུར་
ཚེ། དེ་ནི་ཅིས་ཀྱང་གཞན་དང་མི་མཚུངས་པ་ཞིག་གམ། ཡང་ན་བསྟན་བྱ་ངེས་ཅན་ཞིག་
ཡོད་པར་གོ་བ་མ་ཡིན་ནམ།
ང་ཚོའི་སྣང་ངོ་རུ། ཏག་ཏག་གློ་བུར་བའི་སྟེས་དབང་གིས་ད་གཟོད་སྔ་ལྟས་གང་ཞིག་
སྟོན་ཐུབ་པར་སེམས་ལ། ངེས་པར་དུ་འབྱུང་སྲིད་པའམ། ངང་སྒུག་བཞིན་འབྱུང་བ། ཡང་
ན་ནམ་རྒྱུན་བསྐྱར་ཟློས་སུ་འབྱུང་བཞིན་པ་དེ་རིགས་ཀྱིས་ང་ཚོར་བརྡ་ཅི་ཡང་སྟོན་མི་
ནུས། ཏག་ཏག་གློ་བུར་བའི་སྟེས་དབང་གིས་ང་ཚོར་བརྡ་གང་ཞིག་སྤྲོད་ཅིང་། ང་ཚོས་ཀྱང་
བརྡ་དེ་ལས་དོན་ངེས་ཅན་ཞིག་ལ་གོ་བ་བསྐྱེད་ཐུབ། དེ་ནི་ལྡེ་ཕུ་སེ་བཟི་བ(Gypsies)
དག་གིས་ཤེལ་ཕོར་གྱི་ཞབས་སུ་ཆགས་པའི་ཁོ་ཧྥེ་ཡི་སྙིགས་རོའི་དབྱིབས་ལ་བརྟགས་ནས་
སྔོན་དཔོག་བྱེད་པ་ནང་བཞིན་རེད།
ཐའོ་མཱ་སི་ཆང་ཁང་དེར་བསླེབས་པ་ནི་ཐུར་བཟར་མཚོན་ན་ཅིས་ཀྱང་སྟེས་དབང་
ཞིག་རེད། ཁོ་གཅིག་པུ་སྒྲོག་ཙེ་དེའི་འཁྲིས་སུ་བསྡད་ཅིང་། མདུན་ལ་དཔེ་དེབ་ཅིག་བཞག
དེ་ནས་མགོ་བོ་ཡར་དགྱེ་ཙམ་གྱིས་ཐུར་བཟའ་མཐོང་ལ། འཛུམ་པ་ཞིག་དང་བཅས “ང་
ལ་བྷི་རན་རྡེ་ཨ་རག་ཕོར་བ་གང་ཁྱེར་ཤོག” ཟེར།
སྐབས་འདིར། རླུང་འཕྲིན་ལས་རོལ་དབྱངས་ཤིག་གཏོང་བཞིན་འདུག ཐུར་བཟའ་
ཕར་ཕྱིན་ནས་བྷི་རན་རྡེ་ཨ་རག་དམ་བེ་གང་བླངས་ཤིང་། ཞར་དུ་སྒྲ་སྡུད་འཕྲུལ་ཆས་ཀྱི་
སྒྲ་སྒོ་ཆེ་རུ་ཕྱེ་བ་ན། མོས་རོལ་དབྱངས་དེ་ནི་བྷེ་ཏོ་ཧྥིན་གྱི་བརྩམས་ཆོས་ཡིན་པ་ངོས་ཟིན།
ཐུར་བཟས་ཕུ་རཱ་རྒུའི་རོལ་ཚོགས་ཤིག་གྲོང་བརྡལ་འདིར་འཁྲབ་སྟོན་དུ་འོངས་པའི་རྗེས་
སུ། ད་གཟོད་བྷེ་ཏོ་ཧྥིན་ཞེས་པ་དེ་ངོ་ཤེས་པ་ཡིན། ཐེངས་དེར། ཐུར་བཟའ་ཡང་རོལ་མོའི་
འཁྲབ་སྟོན་དེར་བལྟ་རུ་སོང་ལ། མོ་རང་བསླེབས་དུས་འཁྲབ་སྟོན་བྱ་ཡུལ་གྱི་ཚོམས་ཆེན་
དེ་ནི་སྟོང་ལྷང་ངེར་ལུས་འདུག ཐུར་བཟའ་དེ་རུ་སྨན་སྦྱོར་བ་དང་ཁོའི་ཆུང་མ་གཉིས་
ལས་གཞན་སུ་ལའང་ཕྲད་མ་བྱུང་། དགོང་མོ་དེར། གར་སྟེགས་དེའི་རོལ་མོའི་འཁྲབ་སྟོན་
ལ་ལྟད་མོ་བ་གསུམ་ཙམ་ལས་མེད་མོད། འོན་ཏེ། རོལ་མོ་བ་དེ་དག་ནི་མི་སེམས་བཟང་
ཏག་ཏག་ཡིན་པས། ཁོ་ཚོས་འཁྲབ་སྟོན་གྱི་མཚམས་མ་བཞག་ལ། བྷེ་ཏོ་ཧྥིན་གྱི་ཆེས་
མཐའ་མའི་བཞི་སྦྲགས་རོལ་མོའི་བརྩམས་ཆོས་གསུམ་དེ་ལྟར་ལྟད་མོ་བ་དེ་གསུམ་གའི་
ལོངས་སྤྱོད་དུ་ཕུལ་བ་རེད།
འཁྲབ་སྟོན་མཇུག་བསྒྲིལ་རྗེས། སྨན་སྦྱོར་བས་རོལ་མོ་བ་དེ་ཚོར་ནུབ་འཚལ་དྲངས་
ཤིང་། ཆ་མེད་རྒྱུས་མེད་ཀྱི་སྐྱེས་མ་ལྟད་མོ་བ་དེའང་སྟབས་གཅིག་ཏུ་མགྲོན་ལ་བོས། དེ་
ནས་བཟུང་། མོར་མཚོན་ན། བྷེ་ཏོ་ཧྥིན་ཞེས་པ་དེ་ནི་འཇིག་རྟེན་འདིའི་ངོས་གཞན་ཞིག་
གི་རེ་ལྟོས་སུ་གྱུར་ལ། ངོས་གཞན་དེ་ནི་ཏག་ཏག་མོས་རེ་སྙེག་བྱེད་བཞིན་པ་དེ་རེད། ཏག་
ཏག་སྐབས་འདིར། མོས་བྷི་རན་རྡེ་ཨ་རག་བསྣམས་ནས་ཕྱིར་ཐའོ་མཱ་སིའི་ཕྱོགས་སུ་འགྲོ་
བཞིན་ཡོད་ལ། འགྲོ་ཞོར་དུ་བར་སྐབས་འདིའི་སྟེས་དབང་གི་ཁྲོད་དུ་སྔ་ལྟས་ཅི་ཞིག་ཡོད་
མེད་ལ་འབད་པས་བརྟགས། ཐུར་བཟའི་སེམས་སུ། ཏག་ཏག་རང་ཉིད་ཀྱི་སེམས་པ་ཤོར་
སའི་སྐྱེས་པ་དེར་བྷི་རན་རྡེ་ཨ་རག་སྐྱེལ་བའི་དུས་ཐོག་འདིར། ཐོས་འཛིན་གྱི་ལམ་དུ་
ཅིའི་ཕྱིར་བྷེ་ཏོ་ཧྥིན་གྱི་རོལ་དབྱངས་གྲགས་འོངས་པ་ཡིན་ནམ་སྙམ།
སྟེས་དབང་ནི་ནམ་ཡང་འདི་འདྲའི་སྨྲ་བསམ་བརྗོད་འདས་ཤིག་ཡིན་ལ། འོན་ཏེ་
ངེས་པར་དུ་འབྱུང་བའི་རིགས་ནི་ཅིས་ཀྱང་དེ་ལྟ་མ་ལགས། བརྗེད་པར་དཀའ་བའི་བརྩེ་
དུང་འདིའི་སླད་དུ། གློ་བུར་བའི་སྟེས་དབང་ནི་དང་པོ་ཉིད་ནས་བརྩེ་དུང་དེ་དང་མཉམ་
དུ་བྱུང་ཞིང་། དེ་ནི་བྱིའུ་ཆུང་ཆུང་དེ་ཨི་སེ་བཟེ་ཡི་སན་ཧྥི་རན་སེ་ཟི་ཁོའི་ཕྲག་སྟེང་དུ་
བབས་པ་དང་གཉིས་སུ་མ་མཆིས།
ཁོས་མོ་བོས་ནས་རྩིས་རྒྱག་ཏུ་བཅུག་ཅིང་། དཔེ་དེབ་ཀྱི་ཁ་ཡང་བསུམས། (འདི་ནི་
གསང་བའི་གྲོགས་པོ་གང་ཞིག་ངོས་འཛིན་པའི་བརྡ་རྟགས་ཤིག་རེད) འོན་ཏེ། མོར་ཁོས་
ཀློག་བཞིན་པའི་དཔེ་དེབ་དེ་ཅི་ཞིག་ཡིན་མིན་ཤེས་འདོད་ཤིན་ཏུ་ཆེ།
“ཁྱེད་ཀྱིས་རྩིས་འདིའང་ངའི་འགྲོན་ཁང་གི་རྩིས་ཐོ་རུ་བཀོད་ན་ཆོག་གམ།” ཁོས་
དེ་ལྟར་དྲིས།
“ལོས་ཆོག ཁྱེད་ཀྱི་ཁང་པའི་ཨང་གྲངས་ག་ཚོད་ཡིན།”
ཁོས་ལྡེ་མིག་ཚོམ་བུ་ཞིག་བླངས་འོངས་ཤིང་། དེ་རུ་ཤིང་བྱང་ཞིག་བཏགས་ཡོད་པ་
དེར་དྲུག་ཅེས་པའི་ཡིག་འབྲུ་དེ་སྨྱུ་གུ་དམར་པོ་ཞིག་གིས་བྲིས་འདུག
“ངོ་མ་ཡ་མཚན་རེད། ཁྱེད་རང་ཁང་པ་དྲུག་པ་རུ་ཡོད་དམ།” མོས་དེ་ལྟར་བཤད།
“འདི་ལ་ཡ་མཚན་དགོས་དོན་ཅི་ཡོད་ཨང་།” ཁོས་འདི་ལྟར་ལྡོག་འདྲི་ཞིག་བྱས།
མོའི་སེམས་སུ། སྔོན་མར་ཕ་མ་གཉིས་དང་མཉམ་དུ་ཕུ་རཱ་རྒུར་བསྡད་པ་དེ་དྲན་
ཡོང་ཞིང་། སྐབས་དེར་མོའི་ཕ་མ་གཉིས་ཀ་བཟའ་འཐོར་བྱས་མེད་ལ། ཁོ་ཚོའི་ཁང་པའི་
ཨང་རྟགས་ཀྱང་དྲུག་པ་ཡིན། ཡིན་ཡང་། མོས་ཕྱིར་བཤད་པ་ནི་དོན་དག་གཞན་ཞིག་
རེད། (ང་ཚོས་མོའི་བློ་རིག་ལ་ཡི་རང་བྱ་རྒྱུ་ལས་ཅི) “རྒྱུ་མཚན། ཁྱེད་རང་ཁང་པ་དྲུག་
པར་བཞུགས་འདུག་ལ། ང་རང་ཆུ་ཚོད་དྲུག་པར་ལས་ཚོགས་གྲོལ་ཆོག་པས་རེད” ཅེས་
བཤད་བྱུང་།
“རེད་དེ། ང་ཆུ་ཚོད་བདུན་པའི་མེ་འཁོར་ལ་བསྡད་ནས་འགྲོ་དགོས།” མིག་མདུན་
གྱི་སྐྱེས་པ་ཆ་མེད་འདིས་དེ་ལྟར་བཤད་བྱུང་།
སྐབས་འདིར་མོས་ཅི་ཞིག་བཤད་དགོས་པའང་མ་ཤེས། རྩིས་ཐོ་ཕར་སྤྲད་ནས་མིང་
རྟགས་དགོད་དུ་བཅུག་རྗེས་འགྲོན་ཁང་གི་རྩིས་གཉེར་བར་བསྐྱལ་ནས་སོང་། མོ་རང་
ལས་ཚོགས་གྲོལ་དུས། ཁོ་གཞི་ནས་སྒྲོག་ཙེ་དེ་རུ་མཐོང་རྒྱུ་མི་འདུག ཁོས་ཐུར་བཟའི་
གསང་བརྡ་དེ་གོ་ཡོད་དམ། འགྲོན་ཁང་ལས་ཕྱིར་འགྲོ་དུས། མོའི་སེམས་པ་ཅུང་འཁྲུགས་
པར་གྱུར།
འགྲོན་ཁང་གི་ཁ་གཏད་དེ། མི་གཙང་དྲི་མས་ཁེངས་པའི་གྲོང་བརྡལ་འདིའི་ལྟེ་བ་
རུ་སྤྱི་གླིང་ཆུང་ཆུང་ཞིག་ཡོད་ལ། དེ་ནི་རྩི་ཤིང་མེ་ཏོག་གིས་སྟོངས་པའི་མྱ་ངམ་ཐང་ལྟ་
བུ་ཞིག་ཡིན། ཡིན་ཡང་། མོར་མཚོན་ན། དེ་ནི་རིང་ནས་མཛེས་སྡུག་ཡི་གར་འོང་བའི་
གླིང་ཕྲན་ཞིག་སྟེ། དེ་རུ་སྤང་ཁུགས་ཤིག་དང་། སྦྱར་སྡོང་རྐང་བཞི། རྐུབ་སྟེགས་རིང་བོ་
འགའ། ད་དུང་རྒྱ་ལྕང་ཐུར་ལུག་ཅིག་དང་དུག་མོ་ཉུང་ཚོམ་བུ་འགའ་བཅས་ཡོད།
ཁོ་རང་མདོག་སེར་པོའི་རྐུབ་སྟེགས་རིང་བོ་ཞིག་ཏུ་སྡོད་ཅིང་། དེ་ནས་བལྟས་ཚེ་ཏག་
ཏག་ཆང་ཁང་གི་མདུན་སྒོ་མཐོང་ཐུབ། ཁ་སང་མོ་ཡང་རྐུབ་སྟེགས་རིང་བོ་དེར་བསྡད་
མྱོང་ལ། སྐབས་དེར་མོའི་པང་དུ་དཔེ་དེབ་ཅིག་ཀྱང་བཞག་ཡོད། དེ་བས། མོས་གཞི་ནས་
ཧ་གོ་སོང་། (སྟེས་དབང་གི་བྱིའུ་དེ་མོའི་ཕྲག་མགོར་དབབ་སྲིད་པ) མི་ཆ་མེད་དེ་ནི་
ཅིས་ཀྱང་མོའི་ལས་ལ་བསྐོས་པའི་མི་དེ་ཡིན་འདུག ཁོས་ཐུར་བཟའ་རང་ཉིད་ཀྱི་འཁྲིས་
སུ་སྡོད་དུ་བཅུག་ལ། (ཐུར་བཟས་རང་ཉིད་ཀྱི་མཉན་པ་ལྟ་བུའི་རྣམ་ཤེས་དེ་གྲུ་གཟིངས་
ལྟ་བུའི་བེམ་གཟུགས་ཀྱི་ཕྱི་རོལ་ཏུ་ཤོར་འོངས་པ་ཚོར) དེ་ནས་ཅུང་ཙམ་འགོར་རྗེས།
མོས་ཁོ་རང་བསྐྱལ་ནས་མེ་འཁོར་འབབ་ཚུགས་སུ་སོང་ཞིང་། གྱེས་ཁར། ཁོས་མོ་ལ་མིང་
བྱང་ཞིག་བསྐྱུར་ཅིང་། དེ་རུ་ཁོའི་ཁ་པར་ཨང་གྲངས་བྲིས་འདུག “གལ་སྲིད། ནམ་ཞིག་
ཁྱེད་རང་ཕུ་རཱ་རྒུར་ཡོང་ཚེ།
ཁ་གྱེས་ཁར། ཐའོ་མཱ་སིས་ཐུར་བཟར་བསྐྱུར་བ་ནི་མིང་བྱང་འདི་གཅིག་པུ་ག་ལ་
ཡིན། ད་དུང་སྟེས་དབང(དཔེ་དེབ། བྷེ་ཏོ་ཧྥིན། ཨང་ཀི་དྲུག་པ། སྤྱི་གླིང་ཆུང་ངུ་དེའི་
རྐུབ་སྟེགས་སེར་པོ་སོགས་སོ)གི་འབོད་པ་ཇི་སྙེད་ཅིག་ཀྱང་བཞག་ཡོད་དེ། འདི་དག་
ཡོད་ཚད་ཀྱིས་ད་གཟོད་མོ་ལ་རང་ཁྱིམ་དང་གྱེས་ནས་རང་ཉིད་ཀྱི་ལས་དབང་བསྒྱུར་
བའི་སྤོབས་པ་བསྩལ་བ་རེད། ཡང་གཅིག་བཤད་ན། ཕལ་ཆེར་གློ་བུར་བའི་སྟེས་དབང་
དེ་དག(དྲང་མོར་བཤད་ན། འདི་དག་ནི་ཆེས་རྒྱུན་ལྡན་ནམ། ཆེས་རང་ག་བ་ཞིག་ཡིན་
དྲགས་པས། འདི་ལྟ་བུའི་གྲོང་བརྡལ་སྤྱིར་བཏང་བ་ཞིག་ཏུ་འབྱུང་བ་ལས་འོས་མེད)
གིས་
ས་མོའི་སེམས་ཀྱི་བརྩེ་དུང་དཀྲོགས་ཏེ། ཚེ་རབས་འདིའི་ཟད་དུ་མེད་པའི་སྟོབས་
ཤུགས་སུ་གྱུར་པ་ཡིན་ཡང་སྲིད།
ང་ཚོའི་ནམ་རྒྱུན་གྱི་འཚོ་བའི་ཁྲོད་དུ། གློ་བུར་བའི་སྟེས་དབང་ཇི་སྙེད་ཀྱིས་ཁེངས་
འདུག དེའང་ཞིབ་ཏུ་བཤད་ན། མི་དང་དོན་ཕན་ཚུན་རྒྱུ་མེད་རྐྱེན་དུ་འཛོམས་པ་དེར་
ང་ཚོས་སྟེས་དབང་ཞེས་འབོད་པ་རེད། བློ་ཡུལ་ལས་འགོངས་པའི་དོན་དག་གཉིས་དུས་
མཉམ་དུ་བྱུང་བ་ན་དེ་ནི་སྟེས་དབང་རེད། དེར་བརྟེན། ཁོ་གཉིས་ཀའི་ཐུག་འཕྲད་ནི་སྟེས་
དབང་ཞིག་རེད། ཐའོ་མཱ་སི་ཆང་ཁང་དུ་བསླེབས་པའི་དུས་ཐོག་དེར། སྒྲ་སྡུད་འཕྲུལ་ཆས་
ལས་བྷེ་ཏོ་ཧྥིན་གྱི་རོལ་དབྱངས་གཏོང་གིན་འདུག སྟེས་དབང་འདི་དག་ལས་ཕལ་ཆེ་བ་
ནི་ཤེས་མེད་ཚོར་མེད་ངང་ཡལ་འགྲོ་བ་རེད། གལ་སྲིད། ཆང་ཁང་དེའི་སྒྲོག་ཙེ་དེ་རུ་སྡོད་
པ་ནི་ཐའོ་མཱ་སི་མ་ཡིན་པར། ཁྲོམ་སྲང་དུ་ཤ་འཚོང་མཁན་དེ་ཡིན་ཚེ། ཐུར་བཟས་སྒྲ་སྡུད་
འཕྲུལ་ཆས་ལས་བྷེ་ཏོ་ཧྥིན་གྱི་རོལ་དབྱངས་གཏོང་གིན་པར་ཡིད་འཇོག་བྱ་དཀའ་ངེས།
བརྩེ་དུང་འཁྲུངས་པ་དེས་མོའི་མཛེས་པའི་ཆོས་ལ་རྟོག་པའི་དབང་བོ་སྔར་བས་ཇེ་རྣོར་
གྱུར་ཅིང་། རོལ་དབྱངས་དེའང་གཞི་ནས་བརྗེད་དཀའ་བར་གྱུར། རྣམ་ཀུན་རོལ་དབྱངས་
འདི་ཐོས་ཙ་ན། མོ་ནི་དགའ་བ་འབུམ་གྱིས་མྱོས་པར་བྱེད། སྐབས་ཐོག་དེར་མོའི་ཉེ་འགྲམ་
དུ་བྱུང་བའི་ཡོད་ཚད་ནི་རོལ་དབྱངས་དེའི་འགྱུར་ཁུགས་ཀྱིས་ཀུན་ནས་བརྒྱན་འདུག
མོ་ཐའོ་མཱ་སི་ཡོད་སར་འབྱོར་བའི་ཉིན་དེར། མཆན་འོག་ཏུ་སྒྲུང་དཔེ་ཞིག་བཙིར་
འདུག་ལ། སྒྲུང་གཏམ་དེའི་མགོ་བརྩམས་མ་ཐག ཨན་ནཱ་དང་ཝོ་ལོན་སི་ཀེ་གཉིས་མཉམ་
དུ་ཕྲད་པ་དེར་ཅུང་ངོ་མཚར་བའི་ཆ་ཞིག་ཡོད་དེ། ཁོ་གཉིས་ནི་མེ་འཁོར་འབབ་ཚུགས་
སུ་ཕྲད་ཅིང་། སྔོན་ཏག་ཏག་ལ། གནས་དེ་གར་མི་ཞིག་མེ་འཁོར་དང་གདོང་ཐུག་བརྒྱབ་
ནས་རྐྱེན་ལམ་དུ་ཤོར། སྒྲུང་གཏམ་གྱི་མཇུག་སྡུད་སྐབས། ཨན་ནཱ་ཡང་ལྕགས་ལམ་དུ་ཉལ་
ནས་རང་སྲོག་བཅད་པ་རེད། འདི་ནི་སྒྲུང་གཏམ་གྱི་དོ་མཉམ་པའི་སྒྲིག་གཞི་ཞིག་སྟེ། བྱུང་
རིམ་ཆ་འདྲ་བ་གཉིས་སྒྲུང་གཏམ་གྱི་མགོ་མཇུག་ཏུ་ཐོན་ཞིང་། ཕར་བལྟས་ཚོད་དུ། “སྒྲུང་
གཏམ་གྱི་རོ་སྙོམ” ཆེས་ཆེར་རྫོགས་པ་ཞིག་རེད། རེད་ལགས། དངོས་གནས་འདི་འདྲ་
ཞིག་རེད། འོན་ཏེ། སྐབས་འདིར་ཡིད་འཇོག་བྱ་དགོས་པའི་གནད་ཅིག་ནི། སྒྲུང་གཏམ་
གྱི་རོ་སྙོམ་འདི་ལྟ་བུ་ནི “རྟོག་བཏགས” དང “བློ་བྱས” སམ། ཡང་ན ་འཚོ་བ་དང་ཐ་
དད་དུ་གྱུར་པ” ཞིག་ཡེ་ནས་མ་ཡིན་ཏེ། རྒྱུ་མཚན། མི་ཚེ་ནི་འདི་ལྟར་གྲུབ་པ་ཞིག་གོ
མི་ཚེ་ནི་དབྱངས་རྟ་ཞིག་རྩོམ་པ་དང་འདྲ་སྟེ། མི་ཞེས་པ་འདི་རྣམ་ཀུན་མཛེས་དཔྱོད་
ཀྱི་བདེ་བའི་དབང་དུ་གྱུར་ཏེ། སྟེས་དབང་གི་བྱུང་བ་ཇི་སྙེད་བརྗོད་བྱ་རུ་བླངས་ཤིང་། ཚེ་
སྲོག་གི་འགྱུར་ཁུགས་སུ་སྲེལ་བར་བྱེད། དབྱངས་མཁན་གྱིས་རང་ཉིད་ཀྱི་དབྱངས་ཚན་
གཙོ་བོ་ཞིག་རྩོམ་པ་དང་འདྲ་བར། མི་ཚེ་ཡི་བརྗོད་བྱའང་ཡང་ནས་བསྐྱར་དུ་རྙེད་སྲིད་
ལ། ཡང་ནས་བསྐྱར་དུ་འཁྲབ་སྟོན་དང་དག་བཅོས། འཕེལ་རྒྱས་སུའང་གཏང་ཆོག ཨན་
ནཱས་རང་སྲོག་ཇི་ལྟར་བཅད་ཀྱང་ཆོག་མོད། འོན་ཏེ། འབབ་ཚུགས་དང་འཆི་བ་ཞེས་པའི་
བརྗོད་གཞི་འདི་བརྩེ་དུང་དང་མཉམ་དུ་འབྲེལ་ཞིང་། མོ་རང་རེ་ཐག་ཆད་པའི་སྐད་ཅིག་མ་
དེར། སྐྱོ་གདུང་གི་མཛེས་པ་ཞིག་གིས་མོ་ནི་ཡོངས་སུ་བསླུས། མི་ཞེས་པ་འདིས། ཤེས་མེད་
ཚོར་མེད་ངང་། ནམ་ཡང་མཛེས་པའི་ཆོས་ཉིད་གང་ཞིག་གཙིས་ཏེ་ཚེ་སྲོག་གི་དབྱངས་
རྟ་རྩོམ་པར་བྱེད་ལ། ཐ་ན་རེ་ཐག་གཏིང་ནས་ཆད་པའི་སྐབས་ཐོག་ཏུའང་དེ་ལྟར་རོ།
ང་ཚོས་སྒྲུང་གཏམ་དུ་བྱུང་བའི་ངོ་མཚར་བའི་སྟེས་དབང་དེ་དག་གིས་རང་ཉིད་ལ་
བསླུ་བྲིད་བཏང་སོང(དཔེར་ན། ཝོ་ལོན་སི་ཀེ ཨན་ནཱ། འབབ་སྟེགས་དང་འཆི་བའི་སྟེས་
དབང་། བྷེ་ཏོ་ཧྥིན། ཐའོ་མཱ་སི། ཐུར་བཟའ་དང་བྷི་རན་རྡེ་ཨ་རག་གི་སྟེས་དབང་སོགས་ལྟ་
བུའོ)ཞེས་ལེ་བདའ་བྱེད་པ་ལས། མི་རྣམས་ཀྱིས་རྣམ་ཀུན་འཚོ་བའི་ཁྲོད་ཀྱི་སྟེས་དབང་དེ་
དག་སྣང་ལ་མ་ངེས་པའི་ཚུལ་དུ་འཇོག་པ་དེར་འཁང་ར་བྱ་ཆོག་སྟེ། ཁོ་ཚོས་སྟེས་དབང་དེ་
རིགས་སྣང་ལ་མ་ངེས་པའི་ཚུལ་དུ་བཞག་པས། ཚེ་སྲོག་གི་མཛེས་པའང་ཡོངས་སུ་བསྒྲིབས།
ལས་དབང་གི་བྱིའུ་དེ་མོའི་ཕྲག་མགོ་རུ་སྟེས་དབང་གིས་བབས་ཤིང་། སྐུལ་མ་ཡང་
ཡང་བྱས་འབྲས་སུ། མོས་གཟའ་འཁོར་གཅིག་ཡུན་གྱི་དགོངས་པ་ཞུས་ཤིང་མ་རྒན་ལའང་
མ་བཤད་པར་མེ་འཁོར་དུ་བསྡད། མེ་འཁོར་དུ། མོ་རང་ཡང་ནས་བསྐྱར་དུ་གསང་སྤྱོད་
དུ་ཕྱིན་ནས་མེ་ལོང་ལ་བལྟས་ཤིང་། རང་ཉིད་ཀྱི་ཚེ་སྲོག་ལ་འགྱུར་བ་གཏོང་བའི་ཆེས་
གནད་འགག་གི་ཉིན་མོ་འདིར། མོས་རང་ཉིད་ཀྱི་རྣམ་ཤེས་ཀྱིས་གང་དེའི་ཕུང་པོ་མ་བོར་
ན་བསམས། འདི་ལྟར། མོས་མཚམས་ཚིགས་མེད་པར་མེ་ལོང་དུ་བལྟས་ཤིང་། སྐབས་ཤིག་
ལ་མོ་ནི་གློ་བུར་དུ་བློང་བློང་བོར་གྱུར་སོང་སྟེ། མོས་རང་ཉིད་ཀྱི་མིད་པར་གཉན་ཚད་རྒྱས་
བཞིན་པ་ཚོར་ཡོང་། རང་ཉིད་ཀྱི་ལས་དབང་བསྒྱུར་བའི་ཉིན་མོ་འདིར། མོར་ན་ཚ་གང་
ཞིག་འབྱུང་སྲིད་དམ།
འོན་ཏེ། ད་ནི་ཕྱིར་བཤོལ་ས་ཅི་ཡང་མེད། མོས་འབབ་ཚུགས་སུ་ཁོ་ལ་ཁ་པར་བཏང་
ཞིང་། ཁང་པའི་སྒོ་གླེགས་ཕྱེ་བའི་སྐད་ཅིག་མ་དེར། གློ་བུར་དུ་འུར་ཁྲོག་སྐྱི་གཡའ་བ་ཞིག་
མོའི་ཁོག་པའི་ནང་ཤེད་གང་ཞིག་ནས་གྲགས་འོངས་པས། མོ་ནི་འཕྲལ་མར་དོགས་མི་
བདེ་བ་ཞིག་ཏུ་གྱུར། དེ་ནི་མ་རྒན་རང་ཉིད་ཀྱི་ཁོག་པ་རུ་ཞུགས་ཏེ། མོའི་དུས་ཆད་ལ་འཕྱ་
སྨོད་བྱེད་ཅིང་། སུན་དབྱུང་བ་དང་གཉིས་སུ་མེད།
དང་པོར། མོས་རང་ཉིད་འུར་ཁྲོག་འདིའི་དབང་གིས་ཕྱི་རུ་བསྐྲད་སྲིད་པར་སྙམ་མོད།
འོན་ཏེ། ཁོས་ནི་ཚམ་ཚོམ་མེད་པར་མོ་རང་བྲང་ལ་གླན་སོང་། དེ་བས། ཐའོ་མཱ་སིས་རང་ཉིད་
ཀྱི་འུར་ཁྲོག་ལ་མ་འཛེམ་པར་མོས་སེམས་ནས་བཀའ་དྲིན་ཞུས་ཤིང་། མིག་ཀོང་མཆི་མས་
རློན་བཞིན་ཁོ་ལ་འོ་ཡང་ཡང་བྱས། དེ་ནས་སྐར་མ་གཅིག་ཀྱང་མ་སོང་བར། ཁོ་གཉིས་ཀས་
འཁྲིག་པ་སྤྱད་ཅིང་། འཁྲིག་པ་སྤྱོད་ཀྱིན་པའི་དུས་ཐོག་ཐག་ཏུ། མོས་འདོད་པའི་སྐད་བར
མེད་དུ་བརྒྱབ། མོར་གཞི་ནས་ཚ་བ་རྒྱས་ཤིང་ཆམ་ནད་ཕོག་འདུག གློ་བར་དབུགས་འདྲེན་
བྱེད་ཀྱི་སྦུ་གུ་དེ་གཉིས་ཀྱང་དམར་པོར་གྱུར་ཅིང་། གཞི་ནས་འཚུབས་འདུག
མོ་ཐེངས་གཉིས་པར་ཡོང་དུས། ལྗིད་ཏིག་ཏིག་གི་རྡོག་ཁྲེས་ཤིག་ཀྱང་ཁྱེར་ཡོང་
འདུག་ལ། དེ་རུ་མོའི་གྱོན་གོས་ཡོད་ཚད་བརྫངས་འདུག ཐེངས་འདིར། མོས་རང་ཉིད་
ཕྱིར་གྲོང་བརྡལ་ཆུང་ངུ་དེར་མི་ལྡོག་པར་སེམས་ཐག་བཅད་ཡོད། ཁོས་མོ་རང་ཕྱི་ཉིན་
དགོང་མོར་ད་གཟོད་ཁོ་ཚང་ལ་ཤོག་ཟེར་བས། མོ་འགྲོན་ཁང་ངན་ངོན་ཞིག་ཏུ་ཞག་
འདུག་བྱ་དགོས་པར་གྱུར། ཕྱི་ཉིན་ཞོགས་པར། མོས་རང་ཉིད་ཀྱི་རྡོག་ཁྲེས་མེ་འཁོར་
འབབ་ཚུགས་སུ་བཅོལ་རྗེས། ཉིན་ཧྲིལ་བོར་ཕུ་རཱ་རྒུའི་ཁྲོམ་སྲང་ཀུན་ཏུ་ཡར་ཉུལ་མར་
ཉུལ་བྱས་ཤིང་། མཆན་འོག་ཏུ《ཨན་ནཱ·ཁི་རེན་ནུས་ནཱ》ཞེས་པའི་དཔེ་དེབ་ཅིག་བཙིར་
འདུག དགོང་མོར། མོས་སྒོ་དྲིལ་མནན་ཙ་ན། ཁོས་སྒོ་ཕྱེ་བྱུང་། མོས་མཆན་འོག་གི་དཔེ་
དེབ་ད་དུང་ཡང་བླངས་མི་འདུག་པ་ནི་ཕལ་ཆེར་དེ་ནི་མོ་ཐའོ་མཱ་སིའི་ཁྱིམ་དུ་འཛུལ་
བའི་སྤ་སེ་ཞིག་ཡིན་པ་དང་འདྲ་སྟེ། སྤ་སེ་ཉམ་ཐག་པ་འདི་ནི་རང་ཉིད་ཐའོ་མཱ་སིའི་ཁྱིམ་
ལ་འགྲོ་བྱེད་ཀྱི་ལམ་ཡིག་ཉག་གཅིག་ཡིན་པ་དྲན་ཡོང་ཚེ། མོར་ངུ་སྙིང་བཟོད་དཀའ་བ་
ཞིག་སྐྱེས་བྱུང་། འོན་ཏེ། རང་ཉིད་ཀྱི་ངུ་ཁ་མི་འཆོར་བའི་ཆེད་དུ། མོས་སྐད་མཐོན་པོས་
སྐད་ཆ་ལབ་ཞོར་དང་གད་མོ་དགོད་ཞོར་བྱས། ཡིན་ཡང་། ཁོས་ནི་ཐེངས་སྔོན་མ་དང་འདྲ་
བར། ཐུར་བཟའ་ནང་ལ་འཛུལ་མ་ཐག་རང་ཉིད་ཀྱི་བྲང་ལ་གླན་ཞིང་། དེ་མ་ཐག ཁོ་
གཉིས་ཀས་འཁྲིག་པ་སྤྱོད་མགོ་བརྩམས། སྐབས་དེར། མོ་ནི་སྨིག་རྒྱུ་བན་བུན་ཞིག་ཏུ་ལྷུང
སྟེ། རང་ཉིད་ཀྱི་འབོད་སྒྲ་ལས་གཞན་ཅི་ཡང་མཐོང་མ་བྱུང་ལ་ཐོས་ཀྱང་མ་བྱུང་ངོ་།
དེ་ནི་དབུགས་འཚང་བའི་སྒྲ་མ་རེད་ལ། འདོད་པའི་འཁུན་སྒྲ་ཡང་མ་རེད། དེ་ནི་
ཏག་ཏག་སྐད་རྒྱག་པ་ཤ་སྟག་སྟེ། མོའི་སྐད་གདངས་མཐོ་དྲགས་པས། ཐའོ་མཱ་སིས་རང་
ཉིད་ཀྱི་མགོ་བོ་ཐུར་བཟའི་ངོ་གདོང་ལས་ཅུང་གཡོལ་དགོས་པར་གྱུར་ལ། སྐད་སྒྲ་དེས་
ཕལ་ཆེར་ཐའོ་མཱ་སིའི་རྣ་བའང་འགེམས་པར་བྱས་ཡོང་། འདི་ནི་འདོད་པའི་དཔལ་ལ་
རོལ་སྟངས་ཤིག་རེད། འདོད་པའི་དཔལ་ལ་རོལ་བ་ཞེས་པ་ནི་དབང་ཤེས་ཡོད་ཚད་ཀྱི་
དམིགས་པ་གཅིག་ལ་བསྡུས་ཏེ། ཕ་རོལ་པོའི་རྣམ་འགྱུར་ལ་ཅེར་ནས་འདུག་པའམ། ཡང་
ན་བློ་རྩེ་གཅིག་ཏུ་གཏད་ནས་ཕ་རོལ་པོའི་གྲག་འགུལ་ལ་མཉན་ཏེ་སྡོད་པ་ལ་གོ །འོན་
ཏེ། ཐུར་བཟས་སྐད་རྒྱག་པ་ནི་འདི་ལས་ལྡོག་སྟེ་ཡོད། མོས་སྐད་བརྒྱབ་ནས་རང་ཉིད་ཀྱི་
དབང་བོ་འཐོམས་པར་བྱས་ཏེ་ཕ་རོལ་པོ་གཟུགས་སུ་སྣང་དཀའ་ཞིང་སྒྲ་རུ་ཟིན་མི་ཐུབ་
པར་བྱེད་ཀྱིན་ཡོད། མོས་ཕུང་པོའི་ནང་ཤེད་ནས་ཕྱི་རུ་བཏོན་པའི་སྐད་སྒྲ་དེ་ནི་རང་ཉིད་
ཀྱི་བྱིས་བློ་ལྟ་བུའི་བརྩེ་དུང་ཇི་བཞིན་དུ་མངོན་ཆེད་ཡིན་ལ། འགལ་ཟླའི་ཕུང་པོ་ཇི་སྙེད་
གཞོམ་པར་བྱ་བ་དང་། རྣམ་ཤེས་དང་ཕུང་པོའི་ཐ་དད་པའི་ཆ་དེ་བསལ་བར་བྱ་བ། ཐ་ན་
དུས་ཀྱི་རྒྱུ་བ་འགོག་འདོད་པས་ཀྱང་ཡིན།
མོའི་མིག་ཟུང་དམ་པོར་བཙུམས་འདུག་ཅེ་ན། མེད་དེ། མོའི་མིག་ཟུང་ནི་ཆེས་ཆེར་ཕྱེ་
འདུག ཡིན་ཡང་། དེ་དག་གིས་ད་ནི་ཅི་ཡང་མཐོང་གིན་མི་འདུག ཏག་ཏག་གནམ་གཅལ་
སྟོང་བ་དེར་ཅེར་ནས་འདུག་ལ། སྐབས་སྐབས་སུ་མགོ་བོ་དྲག་ཏུ་དབྱུག་པར་ཡང་བྱེད་དེ།
ལན་རེར་གཡས་སུ་དབྱུག་དབྱུག་དང་ལན་རེར་གཡོན་ལ་འཁོར་འཁོར་ཡང་བྱས་འོངས།
མཐའ་མར། མོའི་འབོད་སྐད་གཞི་ནས་འཇགས་ཤིང་། མོ་རང་ཐའོ་མཱ་སིའི་འཁྲིས་
ནས་གཉིད་དུ་ཡུར་སོང་། མཚན་ཐོག་ཐག་ཏུ། མོ་ཐའོ་མཱ་སིའི་ལག་པར་དམ་པོར་འཇུས་
ཏེ་འདུག
ཐུར་བཟའ་རང་ལོ་བརྒྱད་ལ་སོན་ཙམ་ནས། རྣམ་ཀུན་མལ་དུ་ཞུགས་དུས་རང་ཉིད་
ཀྱི་ལག་པ་གཅིག་གིས་ལག་པ་ཅིག་ཤོས་དེ་བཟུང་ནས་གཉིད་ཅིང་། མོས་དེ་ནི་རང་སེམས་
སོང་བའི་སྐྱེས་པ་སྟེ། ཚེ་འདིའི་སྐྱ་ཡ་གང་ཉིད་དེ་ལྟར་བཟུང་ཡོད་པར་བློས་བསླང་བྱས།
དེར་བརྟེན། ད་ལྟ་མོས་གཉིད་གུང་ནས་ཐའོ་མཱ་སིའི་ལག་པ་དམ་པོར་བཟུང་འདུག་པ་འདི་
ཡང་རྟོགས་དཀའ་བ་ཞིག་མིན་ཏེ། རྒྱུ་མཚན་ནི་མོས་བྱིས་པའི་དུས་ནས་བཟུང་འདི་ལ་སྟ
གོན་དང་སྦྱོང་བརྡར་བྱས་ཚར་བས་རེད།
གཞོན་ནུ་མ་ཞིག་ལ་མཚོན་ན། “མི་གྲལ་དུ་ཚུད་པ” ཕར་ཞོག དེ་ལས་ལྡོག་སྟེ་
ར་རོ་བ་སྐོར་ཞིག་གི་ཆང་མ་བྱ་དགོས་ཤིང་། གཟའ་ཉི་མར་ཡང་ད་དུང་མིང་སྲིང་ཚོའི་ལྭ་
བ་བཀྲུ་དགོས་པ་ཞིག་ཡིན་ཚེ། ག་ལེ་ག་ལེར། གཞོན་ནུ་མ་གང་དེའི་ལུས་སུ་ཚེ་སྲོག་གི་
སྟོབས་ཤུགས་ངེས་ཅན་ཞིག་རྒྱས་སྲིད་ལ། འདི་ནི་སློབ་ཆེན་དུ་འགྲིམས་ཤིང་། དཔེ་དེབ་
མཐོང་མ་ཐག་གླལ་སྒྱིང་བྱས་འོངས་པའི་མི་དེ་རིགས་ལ་མཚོན་ན། ཅིས་ཀྱང་བློ་ཡུལ་
ལས་འགོངས་པ་ཞིག་ཡིན་ངེས། ཐུར་བཟའི་དཔེ་ཀློག་ཁོ་ཚོ་ལས་རྒྱ་ཆེ་ཞིང་འཚོ་བའི་
ཉམས་མྱོང་ཡང་ཁོ་ཚོ་ལས་ཕུན་སུམ་ཚོགས་པར་ཡོད་མོད། འོན་ཏེ། མོས་འདི་དག་ལ་
ཡིད་འཇོག་བྱེད་ཀྱིན་མི་འདུག རང་སྦྱོང་བ་དང་སློབ་མ་གཉིས་ཀའི་ཁྱད་པར་ནི་ཤེས་
བྱའི་རྒྱ་ཆེ་མིན་དེ་མ་ཡིན་པར། ཚེ་སྲོག་གི་སྟོབས་ཤུགས་དང་བློ་སྤོབས་ཀྱིས་ཁྱོགས་མིན་
ལ་ཐུག་ཡོད། ཐུར་བཟའ་ཕུ་རཱ་རྒུ་རུ་འབྱོར་མ་ཐག སེམས་ཤུགས་ཆེན་པོ་ཞིག་གིས་ཀུན་
ནས་བསླངས་ཏེ་རང་ཉིད་ཀྱི་འཚོ་བར་ཞུགས་ཤིང་། ཕར་བལྟས་ཚོད་དུ། སེམས་ཤུགས་
འདི་ཉིད་དྲག་ཏུ་རྟས་ཀྱིན་པ་ཞིག་རེད་ལ། དྲང་མོར་བཤད་ན་ཉམ་ཐག་པ་ཞིག་ཀྱང་རེད།
“ཁྱོད་རང་གནས་འདིར་མི་གཏོགས་པས། སླར་རང་མལ་དུ་ལོག་ཅིག” མོ་ནམ་ཡང་མི་
རྣམས་ཀྱིས་འདི་སྐད་ལབ་མི་འོངས་གྲང་སྙམ་སྟེ་སྐྲག་གིན་ཡོད། དེ་བས། མོས་འཚོ་གནས་
ཀྱི་རེ་བ་ཡོད་ཚད་ཐའོ་མཱ་སིར་བཅོལ་ཡོད་དེ། ཏག་ཏག་ཐའོ་མཱ་སི་ཡོད་པས། མོས་ད་གཟོད་
ཤ་ཚུགས་ཀྱི་ནང་ཤེད་དུ་བསྐུངས་པའི་རྣམ་ཤེས་ཕྱིར་མངོན་ཐུབ་ཀྱི་ཡོད།
མོས་དུས་དེབ་ཁང་ཞིག་ཏུ་འདྲ་པར་འཁྲུད་པའི་ལས་ཀ་ཞིག་རྙེད་མོད། འོན་ཏེ། མོ་
འདི་ཙམ་ལ་ཡིད་ཚིམས་ནས་མི་སྡོད་པར། རང་ཉིད་དངོས་སུ་པར་ལེན་པར་འགྲོ་འདོད་
སྐྱེས། དེ་བས། ཐའོ་མཱ་སིའི་དགའ་རོགས་ས་བྷེ་ནཱས་ཐུར་བཟའ་ལ་པར་ལེན་པ་གྲགས་
ཅན་ཞིག་གི་བརྩམས་ཆོས་ཕྱོགས་བསྒྲིགས་འགའ་གཡར་ཅིང་། འཚིག་ཇ་ཁང་ཞིག་ཏུ་
བརྩམས་ཆོས་ཕྱོགས་བསྒྲིགས་དེའི་ཁ་ཕྱེ་སྟེ། དེ་རུ་འཁོད་པའི་འདྲ་པར་དག་གི་ལེགས་
པའི་ཆ་རེ་རེ་བཞིན་ངོ་སྤྲོད་བྱས་ཙ་ན། ཐུར་བཟས་ཁུ་སིམ་མེར་ཉན་ཞིང་། མོའི་ནན་ཏན་
གྱི་རྣམ་པ་དེ་ནི་སློབ་གྲྭའི་དགེ་རྒན་རྣམས་ཀྱིས་རང་ཉིད་ཀྱི་སློབ་མའི་གདོང་ནས་མཐོང་
དཀའ་བ་ཞིག་རེད།
ས་བྷེ་ནཱའི་བཀའ་དྲིན་ལས། ཐུར་བཟས་རི་མོ་དང་འདྲ་པར་གཉིས་ལ་ཕྱི་མོ་གཅིག་
པའི་འབྲེལ་བ་ངེས་ཅན་ཞིག་ཡོད་པ་རྟོགས་ཤིང་། རྣམ་ཀུན་འགྲེམས་སྟོན་གང་རུང་ཞིག་
ཡོད་པ་ཐོས་ཚེ། མོས་ཐའོ་མཱ་སི་བཙན་གྱིས་ཁྲིད་ནས་འགྲེམས་སྟོན་ལ་བལྟ་རུ་འགྲོ་བཞིན་
ཡོད། འདི་ལྟར། རིང་བོ་མ་སོང་བར། ཐུར་བཟས་བདེ་བླག་ངང་རང་ཉིད་ཀྱི་འདྲ་པར་
བརྩམས་ཆོས་དུས་དེབ་ཏུ་འགོད་ཐུབ་པར་གྱུར། དེའི་རྗེས་སུ། མོ་འདྲ་པར་བཀྲུ་ས་དེ་དང་
ཁ་གྱེས་ཏེ། དུས་དེབ་ཁང་དེའི་པར་ལེན་པ་རྣམས་ཀྱི་ལས་གྲོགས་སུ་གྱུར་སོང་།
དགོང་མོ་དེར། ཁོ་གཉིས་གྲོགས་པོ་ཁ་ཤས་དང་མཉམ་དུ་ཆང་ཁང་ཆུང་ངུ་ཞིག་ཏུ་
ཕྱིན་ལ། ཚང་མས་གླུ་ལེན་གར་རྩེད་ལ་རོལ་བཞིན་ཐུར་བཟའི་ལས་གནས་སྤར་བར་རྟེན་
འབྲེལ་ཞུས། ཡིན་ཡང་། ཐའོ་མཱ་སིའི་གདོང་ནི་ཁོ་ཚོ་གླུ་གར་ལ་ཞུགས་པའི་གོ་རིམ་ཧྲིལ་
བོར་གནག་སྟེ་ཡོད་པས། ཐུར་བཟས་ཁོར་ཡང་སྙིང་ཅི་ཞིག་བྱུང་སོང་བ་ཤེས་འདོད་དེ་
ཡང་ནས་བསྐྱར་དུ་དྲིས་མཐར། ཕྱིར་ལོག་པའི་ལམ་བར་དུ། ཁོས་ཐུར་བཟའ་ལས་གྲོགས་
གཞན་དེ་དང་མཉམ་དུ་ཞབས་བྲོ་འཁྲབ་དུས། རང་ཉིད་ཀྱི་སེམས་སུ་ཕྲག་དོག་སྐྱེས་བྱུང་
ཞེས་བརྗོད།
“ངས་ངོ་མ་ཁྱོད་ལ་ཕྲག་དོག་སྐྱེ་རུ་བཅུག་སོང་ངམ།” མོས་ལན་བཅུ་གྲངས་ཤིག་ལ་
འདི་ལྟར་དྲིས་ཤིང་། དེ་ནི་མོར་ནོ་སྦེ་ཡོ་བྱ་དགའ་ཐོབ་སོང་བ་དང་འདྲ་བར། རློམ་དཀའ་
བ་ཞིག་ཏུ་ཆགས་འདུག
ཁྱིམ་དུ་འབྱོར་མ་ཐག མོ་ཐད་ཀར་ཐའོ་མཱ་སིར་དམ་དུ་འཁྱུད་ནས་ཞབས་བྲོ་འཁྲབ་
པར་བརྩམས་ཤིང་། དེ་ནི་སྔོན་ཏག་ཏག་ལ་ཆང་ཁང་དེར་འཁྲབ་པའི་གྲོགས་པོའི་དབར་
གྱི་ཞབས་བྲོ་དེ་ལྟ་བུ་ཞིག་མ་ཡིན་པར། གྲོང་གསེབ་ཀྱི་ཁྱད་ཆོས་ཀུན་ནས་རྫོགས་པའི་
དམངས་ཁྲོད་ཞབས་བྲོ་ཞིག་སྟེ། ཡ་མ་ཟུང་གི་སྟངས་སྟབས་ཀྱི་འགྲོས་དང་བསྟུན་ནས་
མོས་ལན་རེར་རྐང་བ་མཐོན་པོར་འགྱོགས་ཤིང་། ཡང་སྐབས་རེར་དགོད་བྲོ་བའི་མཆོང་
ལྡིང་ལན་འགའ་ཡང་བྱས་འོངས་པས། ཐའོ་མཱ་སི་ཡང་དེ་དང་མཉམ་དུ་མགལ་མེ་འཁོར་
འཁོར་ལྟ་བུ་ཞིག་བྱ་དགོས་པར་གྱུར།
ཀྱེ་མ། དེ་ནས་ཅང་མ་འགོར་བར་ཐུར་བཟས་ཕྱིར་ཕྲག་དོག་བྱ་དགོས་པར་གྱུར་ལ།
ཐའོ་མཱ་སི་ལ་མཚོན་ན། མོའི་ཕྲག་དོག་ནི་ནོ་བྷེ་ཡོ་བྱ་དགའ་ལྟ་བུ་ཞིག་མ་ཡིན་པར། དེ་
ལས་ལྡོག་སྟེ་ཁུར་བོ་ཞིག་ཡིན།
ཁུར་བོ་འདི་ཉིད་ཐའོ་མཱ་སི་ཚེ་ལས་འདའ་ཁའི་ལོ་གཅིག་
གཉིས་ཀྱི་སྔོན་ཙམ་ལ་ད་གཟོད་ཁོའི་སེམས་ནས་འབོགས་ཐུབ་པར་གྱུར།
མོ་གོས་མེད་གཅེར་བུའི་ངང་བུད་མེད་སྒྲེན་པོ་སྐོར་ཞིག་དང་མཉམ་དུ། གཅིག་རྗེས་
གཉིས་མཐུད་ཀྱིས་ཁྲུས་ཀྱི་རྫིང་བུ་ཞིག་གི་མཐའ་བསྐོར་ནས་འགྲོ་བཞིན་འདུག རྫིང་བུ་
དེའི་མཐོངས་སུ་སློ་མ་ཆེན་པོ་ཞིག་བཀལ་འདུག་ཅིང་དེ་རུ་ཐའོ་མཱ་སི་བསྡད་དེ་ཁོ་ཚོར་
སྐད་རྒྱག་བཞིན་མཆིས། བུད་མེད་དེ་དག་གིས་ཁོའི་ངག་བཞིན་དུ་གཞས་གཏོང་ཞོར་དུ་
མར་ཙོག་ཙམ་བྱ་དགོས་ཤིང་། གལ་སྲིད་སུ་ཞིག་གི་སྟངས་ཀ་ནོར་ཚེ། ཐའོ་མཱ་སིས་བུད་
མེད་གང་དེ་མདེའུ་གཅིག་གིས་ལྔ་ལམ་དུ་རྫོང་བར་བྱེད།
ངས་ཡང་བསྐྱར་རྨི་ལམ་འདི་གླེང་དགོས་པར་གྱུར་ཏེ། འཇིགས་སྣང་ནི་ཐའོ་མཱ་སིས་
མདེའུ་ཐོག་མ་དེ་འཕངས་པའི་སྐད་ཅིག་མ་དེར་བྱུང་བ་མ་ཡིན་གྱི། རྨི་ལམ་འདི་ཉིད་མ་
གཞི་ནས་སྐྱི་གཡའ་བ་འབའ་ཞིག་ཡིན་པ་ལས་བྱུང་བ་རེད། ཐུར་བཟའ་ལ་མཚོན་ན།
རང་ཉིད་གཅེར་བུར་མངོན་ཏེ་བུད་མེད་སྒྲེན་པོ་སྐོར་ཞིག་གི་གྲས་སུ་འགྲོ་བ་ནི་ཐོག་མ་
ཉིད་ནས་སྐྱི་གཡའ་བའི་སྣང་བརྙན་ཞིག་ཡིན། ཆུང་ངུའི་དུས་སུ། ཐུར་བཟའི་ཨ་མས་རྣམ་
ཀུན་ཐུར་བཟའ་ཁྲུས་ལ་ཞུགས་སྐབས་སྒོ་རྒྱག་ཏུ་མི་འཇུག་པར། ཁྱོད་ཀྱི་ལུས་པོའང་མི་
གཞན་གྱི་ལུས་པོ་དང་མཚུངས་ཕྱིར་ཡ་ང་དགོས་པའི་གནས་ལུགས་ཅི་ཡང་མེད་ཅེས་སམ།
ཡང་ན། འཇིག་རྟེན་འདིར་ཆོས་གང་ལའང་ཆོས་དེ་རང་ཉིད་དང་མཚུངས་པ་ཇི་སྙེད་
ཅིག་ཡོད་གཤིས། ཁྱོད་ཀྱིས་གབ་ཅིང་སྦ་བའི་དགོས་པ་ཅི་ཞིག་ཡོད་དམ་ཞེས་རྒྱུན་དུ་ལབ་
ཡོང་། ཐུར་བཟའི་ཨ་མའི་སྣང་ངོར། ལུས་པོ་མ་ལུས་གཅིག་ཏུ་མཐོང་ཞིང་ཁྱད་པར་ཅི་ཡང་
མེད། འོན་ཏེ། ཐུར་བཟའ་ལ་ཆ་བཞག་ན། ཆུང་ངུའི་དུས་ནས་བཟུང་། སྒྲེན་པོར་འདུག་པ་
ནི་གཅིག་བསྡུས་བཙོན་ར་རུ་མི་ཡོད་ཚད་བཙན་ཤེད་ཀྱིས་རྣམ་པ་གཅིག་ཏུ་བསྒྱུར་བའི་
ངང་ཚུལ་དང་མཚུངས་ལ། དེ་ནི་གཞན་གྱིས་བརྙས་པའི་ཚུལ་བཟོད་དཀའ་བ་ཞིག་ཏུའང་
གྱུར་ཡོད།
རྨི་ལམ་ངན་པ་དེར་ཐོག་མ་ནས་བཟུང་སྐྱི་གཡའ་བའི་ཆ་གཞན་ཞིག་ཀྱང་མཆིས་
ཏེ། བུད་མེད་དེ་དག་ཡོད་ཚད་ཀྱིས་ངེས་པར་དུ་གཞས་གཏོང་དགོས་ཤིང་། ཁོ་ཚོའི་ཕུང་པོ་
ལ་ཁྱད་པར་ཅི་ཡང་མེད། ཡོད་ཚད་ཉོན་མོངས་ཀྱིས་བསླད་པ་འབའ་ཞིག་རེད། ཁོ་ཚོ་ནི་
རྣམ་ཤེས་ཀྱིས་སྟོངས་པའི་སྒྲ་འབྱིན་འཕྲུལ་ཆས་ཐ་མལ་བ་ཙམ་ཞིག་ལས་མ་འདས། འོན་
ཏེ། བུད་མེད་དེ་དག་ཚུལ་འདིར་ཤིན་ཏུ་བྲོད་པར་འགྱུར་ཏེ། རྣམ་ཤེས་ཀྱིས་བོར་བའི་མི་
འདི་དག་གིས་རྡོག་རྩ་གཅིག་ཏུ་བསྒྲིལ་ཏེ་རྐང་འཁྲབ་ལག་འཁྲབ་བྱས་འོངས། ཁོ་ཚོ་རྣམ་
ཤེས་ཀྱི་ཁུར་བོ་དོར་ཟིན་པར་དགའ་བཞིན་ཡོད་ལ། རང་ཉིད་གཞན་དང་མི་མཚུངས་པའི་
འཁྲུལ་སྣང་དང་དགོད་བྲོ་བའི་རང་རློམ་དེ་ཉིད་གཅུད་དུ་བོར་བ་དེར་ཡང་སྤྲོ་བཞིན་ཡོད།
ཁོ་ཚོས་མི་ཡོད་ཚད་རྣམ་པ་གཅིག་ཏུ་གྱུར་པར་རྟེན་འབྲེལ་ཞུ་བར་བྱེད། ཐུར་བཟས་ཀྱང་
ཁོ་ཚོ་དང་མཉམ་དུ་གཞས་གཏོང་བཞིན་ཡོད་མོད། འོན་ཏེ། མོར་སྤྲོ་བ་དེ་འདྲ་ཞིག་རྒྱས་
ཐུབ་ཀྱིན་མི་འདུག མོས་གཞས་གཏོང་བ་ནི་བུད་མེད་གཞན་དག་གིས་རང་ཉིད་གསོད་
པར་དོགས་པས་རེད།
དེ་ལྟ་མོད་ཀྱང་། ཐའོ་མཱ་སིས་ཁོ་ཚོ་རེ་རེར་གཏད་ནས་མེ་མདའ་བརྒྱབ་ཅིང་། བུད་
མེད་དེ་དག་གཅིག་རྗེས་གཉིས་མཐུད་ཀྱིས་ཁྲུས་ཀྱི་རྫིང་བུ་དེར་ལྷུང་ནས་འཆི་བར་བྱེད།
འདིས་ནི་ཅི་ཞིག་སྟོན་གྱིན་ཡོད་དམ།
བུད་མེད་དེ་དག་གིས་ཁོ་ཚོ་ཚང་མའི་ལུས་པོ་ཕན་ཚུན་ལ་ཤིན་ཏུ་མཚུངས་ཤིང་།
ཁྱད་པར་ཅི་ཡང་མེད་པ་དེར་དགའ་བ་སྒོམ་གྱིན་འདུག དོན་དམ་དུ་འདི་ནི་ཁོ་ཚོས་འཆི་
བ་ཞེས་པ་དེ་དགའ་བས་བསུ་སྟངས་ཤིག་སྟེ། འཆི་བ་ཞེས་པ་དེས་ད་གཟོད་ཁོ་ཚོ་རྣམ་པ་
དང་ངོ་བོ་གཅིག་ཏུ་བསྒྱུར་བཏུབ། བྲག་ཅར་འཁྱིལ་བའི་བོའུ་སྐད་རེ་ནི་ཁོ་ཚོར་མཚོན་ན་
འཆི་བའི་རྡོག་བྲོ་ལ་རྫོགས་ཤད་འགོད་སྟངས་ཤིག་ཡིན། བོའུ་སྐད་གྲགས་ཐེངས་རེར་ཁོ་
ཚོའི་དགོད་སྒྲ་ཐོས་ཐུབ་ལ། བེམ་པོ་ཆུ་རུ་བྱིང་བའི་གོ་རིམ་དུ། ཁོ་ཚོའི་གླུ་སྐད་སྔར་ལས་
ལྷང་ངེར་མཆེད་ཡོང་།
མེ་མདའ་རྒྱག་མཁན་ནི་ཐའོ་མཱ་སི་ཡིན་དོན་ཅི་ཡིན་ནམ། ཁོས་ཐ་ན་ཐུར་བཟའ་
ལའང་བོའུ་ཁ་སྐོར་ཐུབ་པ་དེ་ཅི་ཡིན་ནམ།
རྒྱུ་མཚན་ནི། ཁོས་ཐུར་བཟའ་བུད་མེད་འདི་དག་གི་གྲས་སུ་ཁྲིད་ཡོང་བ་རེད། རྨི་
ལམ་འདིས་སྟོན་གྱིན་པ་ནི་དོན་དག་འདི་རེད། དེ་མ་གཏོགས་ཐུར་བཟས་འདི་དག་ཡོད་
ཚད་ཐའོ་མཱ་སི་ལ་ཇི་ལྟར་བཤད་དགོས་པའང་ཤེས་ཀྱིན་མི་འདུག མོ་ཕུ་རཱ་རྒུར་ཡོང་ནས་
ཐའོ་མཱ་སི་དང་མཉམ་དུ་འདུག་དོན་ནི་ཨ་མའི་འཇིག་རྟེན་དེ་ལ་ཁ་གྱེས་པའི་ཆེད་དུ་སྟེ།
མིའི་ཕུང་པོ་ཡོད་ཚད་གཅིག་ཏུ་ལྟ་བའི་འཇིག་རྟེན་དེ་དང་རིང་དུ་གྱེས་ནས་རང་ཉིད་ཀྱི་
ལུས་པོ་ནི་གཞན་དང་མི་མཚུངས་ཤིང་། གཞན་གྱིས་ཚབ་བྱེད་མི་ནུས་པ་ཞིག་ཡིན་ལུགས་
སྟོན་འདོད་པས་ཡིན། འོན་ཏེ། ཁོས་མོ་དང་བུད་མེད་གཞན་རྣམས་ཡོད་ཚད་གཅིག་ཏུ་
འཛིན་ཞིང་། ཐུར་བཟའ་ལ་རྩེ་ཞིང་དགའ་བའི་ཚུལ་གྱིས་བུད་མེད་གཞན་དག་ལའང་རྩེ་
དགའ་སྟོན་པར་བྱེད་ལ། ཁོའི་ངོས་འཛིན་དུ། ཐུར་བཟའི་ལུས་པོ་དང་བུད་མེད་གཞན་
གྱི་ལུས་པོར་ཁྱད་པར་ཅི་ཡང་མི་འདུག ཅི་ཡང་མི་འདུག་སྟེ། ཆུང་དུ་ན་ཁྱད་པར་ཕྲ་མོ་
ཙམ་ཡང་མི་འདུག ཁོས་ཐུར་བཟའ་ཡང་བསྐྱར་རང་ཉིད་ཐར་སོང་བར་སྙམ་པའི་འཇིག་
རྟེན་དེར་ཕྱིར་བརྫངས་ཤིང་། མོ་རང་གོས་མེད་གཅེར་བུའི་ཟོལ་གྱིས་བུད་མེད་སྒྲེན་པོ་དེ་
དག་དང་མཉམ་དུ་འགྲོ་རུ་བཅུག་པ་རེད།
མོས་ནམ་ཡང་རྨི་ལམ་མི་འདྲ་བ་གསུམ་རེས་མོས་སུ་རྨི་བཞིན་མཆིས་ཏེ། དང་པོ་
ནི་བྱི་བ་བདོ་བའི་སྐོར་རེད་ལ། དེས་ནི་མོས་ཚེ་འདིར་མྱངས་པའི་སྡུལ་བསྔལ་སྣ་ཚོགས་
མཚོན་གྱིན་ཡོད། གཉིས་པ་ནི་ཤི་སྟངས་མི་འདྲ་བ་སྣ་ཚོགས་ཀྱི་ཁྲོད་ནས་མོར་ཇི་ལྟར་
སྲོག་ཆད་བཅད་པའི་ངང་ཚུལ་དེ་རེད། གསུམ་པ་ནི་མོ་རང་ཚེ་ཕྱི་མར་ཡོད་དུས་ཀྱི་རྣམ་
པ་སྟེ། དེ་རུ་བརྙས་སྨོད་ནི་རྒྱུན་ལྡན་གྱི་འཚོ་སྟངས་ཤིག་ཏུ་གྱུར་འདུག
རྨི་ལམ་འདི་དག་ལ་འགྲེལ་དཀའ་བའི་གནད་ཅི་ཡང་མེད། མདོར་དེད་ན་ཐའོ་མཱ་
སིར་ལེ་བདའ་བྱེད་བཞིན་པ་ཙམ་རེད། དེ་བས་ཐའོ་མཱ་སིས་ཀྱང་མགོ་བོ་བྲང་ཁར་སྨད་
ནས་ཐུར་བཟའི་ལག་པར་བྱིལ་བྱིལ་གཏོང་བ་ལས་ཐབས་གཞན་མ་རྙེད།
རྨི་ལམ་འདི་དག་ལ་ཡིད་རྟོན་རུང་བའི་ཆ་ངེས་ཅན་ཞིག་ཡོད་པར་མ་ཟད། ཡི་གར་
འོང་བ་ཞིག་ཀྱང་རེད། འདི་ནི་ཧྥུའུ་རོ་ཨེ་རྡུའི་རྨི་ལམ་གྱི་གཞུང་ལུགས་སུ་ཡིད་འཇོག་མ་
བྱུང་བའི་ཆ་ཞིག་ཀྱང་རེད། རྨི་ལམ་ནི་ཏག་ཏག་འབྲེལ་འདྲིས་བྱེད་སྟངས(གསང་གྲངས་
ཀྱི་འབྲེལ་འདྲིས་ཤིག་ཡིན་ཡང་སྲིད)ཙམ་མ་ཡིན་པར། མཛེས་པའི་འདུ་བྱེད་ཅིག་སྟེ།
དེ་ནི་བློས་བསླང་གི་རོལ་རྩེད་ཅིག་རེད། རོལ་རྩེད་དེ་ཉིད་མ་གཞི་ནས་རིན་ཐང་ཞིག་ཏུ་
བརྩིས་ཆོག རྨི་ལམ་གྱིས་ད་དུང་སྔར་མེད་པ་གང་ཞིག་རྨི་ལམ་དུ་རྨི་བའམ་གང་དེར་
བློས་བསླང་བྱེད་པ་ནི་མིའི་སེམས་ཀྱི་དགོས་མཁོ་ཞིག་ཡིན་པ་ཡང་ར་སྤྲོད་བྱས་ཡོད། རྨི་
ལམ་དུ་དུས་ནམ་ཡང་ཉེན་ཁ་ཅི་རིགས་ཀྱིས་ཁེངས་འདུག་པའང་དོན་གྱིས་འདི་ལ་ཐུག་
ཡོད། རྒྱ་ལ་རྨི་ལམ་ཞེས་པ་འདི་ཡི་གར་འོང་བ་ཞིག་མིན་ཚེ། སྐྱེ་བོ་ཀུན་གྱིས་འཕྲལ་མར་
དེ་ཉིད་བརྗེད་འགྲོ་ངེས་ཡིན། འོན་ཏེ། ཐུར་བཟས་རྣམ་ཀུན་རང་ཉིད་ཀྱིས་རྨིས་མྱོང་བའི་
རྨི་ལམ་དག་ཕྱིར་དྲན་བྱེད་བཞིན་ཡོད་ཅིང་། ཡང་ནས་བསྐྱར་དུ་ཕྱིར་དྲན་བྱས་པས། ག་
ལེ་ག་ལེར། ད་ནི་རྨི་ལམ་དེ་རིགས་ངག་རྒྱུན་ལྟ་བུ་ཞིག་ཏུ་གྱུར་འདུག ཐུར་བཟའི་རྨི་
ལམ་ལ་གདུག་རྩུབ་ཆེ་བའི་མཛེས་པ་གཞན་ཞིག་མངའ་ཞིང་། ཐའོ་མཱ་སི་ཏག་ཏག་མཛེས་
པ་དེའི་བསླུ་བྲིད་དུ་གསོན་ནས་ཡོད།
ཉིན་ཞིག་ལ། ཁོ་གཉིས་ཆང་ཁང་ཞིག་ཏུ་སྡོད་དུས། ཁོས “ཐུར་བཟའ། སྙིང་ཉེ་བའི་
ཐུར་བཟའ་ལགས། ཁྱོད་རང་ང་དང་རིང་དུ་འགྱེད་བཞིན་འདུག ཁྱོད་གང་ཞིག་ཏུ་འགྲོ་
བསམ་མམ། ཁྱོད་ཀྱི་རྨི་ལམ་དུ་རྣམ་ཀུན་འཆི་བ་རྨི་བཞིན་འདུག་པས། ཁྱོད་རང་དངོས་
གནས་གང་ཞིག་ཏུ་ཡལ་མི་འགྲོའམ་སྙམ་ཡོང” ཞེས་བརྗོད་བྱུང་།
སྐབས་དེ་ནི་ཏག་ཏག་ཉིན་དཀར་ཡིན་པས། རིག་པ་གསལ་ཞིང་བློ་རྩ་བརྟན་པའི
དུས་ཀྱང་ཡིན། རྒུན་ཆང་ཐིགས་པ་གཅིག་ཤེལ་ཕོར་གྱི་ནང་ངོས་ཉུལ་ནས་མར་འཛག་
གིན་འདུག “ཐའོ་མཱ་སི། ང་ལའང་ཐབས་ཤེས་ཅི་ཡང་མི་འདུག ངས་ཡོད་ཚད་ཤེས་
ཡོད། ཁྱོད་ང་ལ་དགའ་བ་ཤེས་ཡོད་ལ། ཁྱོད་རང་བུད་མེད་གཞན་ལ་འགྲོགས་པ་དེར་ཀོ་
ལོང་བྱ་རི་བ་ཅི་ཡང་མེད་པ་དེའང་ཤེས་ཡོད།” ཐུར་བཟས་འདི་ལྟར་ལབ་བྱུང་།
མོས་དུང་བ་དང་བཅས་ཁོར་བལྟས་ནས་འདུག འོན་ཏེ། མི་འགྱང་བར་བསླེབ་སྲིད་
པའི་མུན་སྨག་ལ་ཐུར་བཟའ་སྐྲག་གིན་ཡོད། མོ་རྨི་ལམ་དེ་དག་རྨི་བར་སྐྲག་གིན་ཡོད།
མོའི་ཚེ་སྲོག་གཞི་ནས་ཆ་གཉིས་སུ་བགོས་ཡོད་དེ། ད་ལྟ་མོ་རང་གཞི་ནས་ཉིན་མོ་དང་
མཚན་མོ་གཉིས་ཀའི་དབང་དུ་གྱུར་ཟིན།
ནམ་ཡང “མི་གྲལ་དུ་ཚུད་འདོད་པའི” མི་ཞིག་ཡིན་ཚེ། ནམ་ཞིག་གི་ཚེ་རང་ཉིད་
ལ་མགོ་ཡུ་འཁོར་ངེས་པ་ཐོག་མ་ནས་རྟོགས་འོས། མགོ་ཡུ་འཁོར་དོན་ཅི་ཡིན་ནམ། དེ་ནི་
མར་ལྷུང་འགྲོ་བར་སྐྲག་པ་ཡིན་ནམ། དེའང་མིན་ཏེ། འགྲམ་སྐྱོར་བཀན་མོ་ཞིག་ཡོད་པའི་
གཟིགས་སྟེགས'སུ་འགྲེང་དུས། ང་ཚོར་མགོ་ཡུ་ག་ལ་འཁོར་སྲིད་ཨང་། མགོ་ཡུ་འཁོར་
དོན་ནི་མར་ལྷུང་འགྲོ་བར་སྐྲག་པས་མ་རེད། དེ་ནི་རྒྱུ་རྐྱེན་གཞན་ཞིག་རེད། དེ་ནི་སྟེགས་
བུའི་གཤམ་གྱི་གཡང་གཟར་གྱི་སྟོང་ཆ་ལས་བྱུང་བའི་སྒྲ་ཞིག་སྟེ། སྒྲ་དེ་ཉིད་ཀྱིས་ང་ཚོ་
བསླུས་ཤིང་ང་ཚོ་འབྲིད་ཀྱིན་ཡོད། དེ་ནི་མར་མཆོང་འདོད་པའི་ཧམ་སེམས་ཤིག་རེད། ང་
ཚོ་ཞེད་སྣང་དང་བཅས་ཧམ་སེམས་འདི་ལ་གཡོལ་ཅི་ཐུབ་བྱེད་བཞིན་ཡོད།
གོས་མེད་གཅེར་བུར་མངོན་པའི་བུད་མེད་དག་རྫིང་བུའི་མཐའ་རུ་སྔ་གཞུག་ལྟར་
འགྲོ་བཞིན་འདུག པུར་གཡེ་བྱེད་ཀྱི་རླངས་འཁོར་དེ་རུ་བེམ་པོ་དག་ནི་ཐུར་བཟའ་
ཁོ་ཚོ་དང་འདྲ་བར་ཤི་སོང་བར་དགའ་སྤྲོ་སྐྱེ་བཞིན་འདུག ཐུར་བཟའ་ཆེས་སྐྲག་
ས་ནི “གཞི་རིམ” སྟེ། དང་པོ་མོ་རང་གང་ནས་འོངས་པའི་གནས་དེ་རེད། འོན་ཏེ།
གནས་དེ་ཡིས་ད་ནི་མོ་ལ་གཡབ་མོ་བྱེད་བཞིན་འདུག ཐུར་བཟར་མགོ་ཡུ་འཁོར་དོན་
ཡང་མོས་སྙན་ཞིང་འཇེབས་པའི་འབོད་སྒྲ(ཕལ་ཆེར་དགའ་འབོད་ཅིག་དང་ཡང་འདྲ)
ཞིག་ཐོས་པས་རེད་ལ། འབོད་སྒྲ་དེས་མོར་ལས་དབང་དང་རྣམ་ཤེས་ཅམ་གྱིས་བསྐྱུར་
དགོས་པར་སྐུལ་ཞིང་། དེ་ནི་དོན་དམ་དུ་མོ་རང་རྣམ་ཤེས་ཀྱིས་སྟོངས་པའི་མི་དེ་དག་
དང་གཅིག་ཏུ་འགྱུར་དགོས་པར་སྟོན་གྱིན་པ་དེ་རེད། ཧ་ཅང་ཉམ་ང་བའི་གནས་སྐབས་
དག་ཏུ། ཐུར་བཟའ་དངོས་གནས་འབོད་སྒྲ་དེས་བསྟན་པ་ནང་བཞིན་ཕྱིར་ཨ་མའི་
གུད་དུ་ལྡོག་འདོད་ལ། རྣམ་ཤེས་ཀྱི་མཉན་པ་རྣམས་ཕུང་པོའི་གྲུ་གཟིངས་ལས་འདོར་
བསམས་པའི་འདུན་པ་ཞིག་ཀྱང་དབང་མེད་དུ་སྐྱེས་ཡོང་། མོ་རང་ཕྱིར་ཕ་ཡུལ་དུ་ལོག་
སྟེ། ཨ་མའི་གྲོགས་མོ་དག་དང་མཉམ་དུ་བསྡད་ཅིང་། སུ་ཞིག་གིས་རྟུག་དྲི་སྣ་ཚ་བ་རེ་
བཏང་ཡང་མཉམ་དུ་ཧབ་ཆ་བརྒྱབ་ནས་འདུག་འདོད་ལ། གོས་མེད་གཅེར་བུའི་ཚུལ་
གྱིས་བུད་མེད་དེ་དག་དང་མཉམ་དུ་རྫིང་བུའི་མཐའ་རུ་གླུ་གཞས་གཏོང་བཞིན་ཡང་
འགྲོ་འདོད།
ཐུར་བཟའ་རང་ཁྱིམ་དུ་ཡོད་དུས། མ་སྨད་གཉི་ག་དེ་འདྲའི་མཐུན་པོ་ཞིག་མེད་པ་
བདེན་དུ་ཆུགས་མོད། འོན་ཀྱང་། ད་དུང་བརྗེད་མི་རུང་བ་ཞིག་ནི་མོས་ནམ་ཡང་ཨ
གཙིགས་སྡོམ་གྱིན་རང་ཉིད་ཀྱི་མ་རྒན་ལ་བརྩེ་བ་ངེས་ཅན་ཞིག་བཅངས་ཡོད་པ་དེ་རེད།
གལ་སྲིད་ཨ་མའི་ངག་ལ་བྱམས་སེམས་ཀྱི་དྲོད་ཁོལ་ཕྲན་བུ་རེ་མངའ་བ་ཡིན་ན། ཐུར་
བཟར་ལས་ཅི་ཞིག་བསྒྲུབ་ཏུ་བཅུག་ཀྱང་མོས་ཚམ་ཚོམ་མེད་པར་བསྒྲུབ་ངེས་ཡིན། འོན་
ཏེ། ཡིད་ཕངས་པ་ཞིག་ལ། མོས་དུས་ནམ་ཡང་ཨ་མའི་ངག་ལས་བྱམས་སེམས་ཀྱི་དྲོད་
ཁོལ་ཞིག་ཚོར་མ་བྱུང་། འདི་ནི་ད་གཟོད་ཐུར་བཟའ་བྱེས་སུ་འཁྱམས་པའི་སྟོབས་ཤུགས་
སུ་གྱུར་པ་རེད།
ད་ནི་ཨ་མས་ཀྱང་རང་ཉིད་ཀྱི་བཙན་ཤེད་ཀྱིས་བུ་མོར་ཁ་ཏ་མི་འགྲོ་བ་གཞི་ནས་
རྟོགས་པས། ཕུ་རཱ་རྒུ་རུ་འཕྲིན་ཡིག་བསྐུར་མགོ་བརྩམས་ཤིང་། འཕྲིན་ཡིག་གི་ནང་དོན་
ཡང་སྐྱོ་ལྷང་ངེ་བ་ཞིག་བྲིས་འདུག མོས་རང་ཉིད་ཀྱི་ཁྱོ་ག་དང་སྦྱིན་བདག ད་དུང་ལུས་
པོའི་བདེ་ཐང་དང་བྱིས་པ་ཚོར་ལེ་བདའ་བྱེད་བཞིན་ཡོད་ཅིང་། མོ་ལ་མཚོན་ན། འཇིག་
རྟེན་འདིར་ད་ནི་ཐུར་བཟའ་གཅིག་པུ་ལས་ལྷག་མི་འདུག་ཅེས་བྲིས་འདུག ཐུར་བཟའི་
སྣང་བ་ཞིག་ལ། ད་ནི་རང་ཉིད་ཀྱིས་གཞི་ནས་ཨ་མའི་བྱམས་སེམས་ཚོར་སོང་བར་རློམ།
ཏག་ཏག་ལོ་ཡི་འཁོར་མོ་ཉི་ཤུའི་ཡུན་ལ་མོས་དུས་ནམ་ཡང་སྐད་ཆ་འདིར་བསྒུགས་ཏེ་
ཡོད། འདིའི་སླད་དུ། མོ་ནི་རང་དབང་མེད་པར་སླར་ཨ་མའི་འཁྲིས་སུ་ལྡོག་འདོད་བྱུང་།
མོ་ཇི་ལྟར་ཉམ་ཐག་པར་གྱུར་པ་དེ་ལྟར་དུ་ཕྱིར་ལྡོག་འདོད་པའི་འདུན་པའང་ཇེ་དྲག་ཏུ་
འགྱུར་ལ། ཐའོ་མཱ་སི་རྣམ་ཀུན་བུད་མེད་གཞན་ལ་འགྲོགས་པ་དེས་མོས་གློ་བུར་དུ་རང་
ཉིད་མ་གཞི་ནས་གྲོགས་མེད་ཁེར་རྐྱང་དུ་ལུས་ཡོད་པ་ཚོར་བྱུང་། ཏག་ཏག་ཁེར་རྐྱང་གི་
ཚོར་བ་འདིས་མོར་མགོ་ཡུ་འཁོར་དུ་བཅུག་ཅིང་། གང་ཞིག་ཏུ་ལྟུང་འདོད་པའི་འདུན་པ་
དྲག་པོ་ཞིག་ཀྱང་སྐྱེ་རུ་བཅུག
ཨ་མས་མོར་ཁ་པར་བཏང་འོངས་ཏེ། རང་ཉིད་ལ་སྐྲན་ནད་བྱུང་བས་ད་ནི་ཟླ་ངོ་
འགའི་ཚེ་ཚད་ལས་མེད་ཚུལ་ལབ། སྐབས་དེར། ཐུར་བཟའ་ཐའོ་མཱ་སི་བུད་མེད་གཞན་
ལ་འགྲོགས་པས་སྐྱོ་སྡུག་གིས་མནར་ཏེ་རེ་ཐག་ཆད་ནས་ཡོད་མོད། འོན་ཏེ། ཨ་མར་སྐྲན་
ནད་ཕོག་པའི་གཏམ་འདི་ཐོས་ཙ་ན། རེ་ཐག་ཆད་པ་དེའང་སྙིང་ཕུར་གང་ཞིག་བཏབ་པ་
དང་འདྲ་བར། མོ་རང་ཉིད་ལ་མི་དགའ་བའི་སྐྱེས་པ་ཞིག་གི་ཆེད་དུ་རང་ཉིད་ཀྱི་མ་རྒན་
རྒྱབ་ཏུ་བསྐྱུར་བར་ནོངས་འགྱོད་སྐྱེས་ཡོང་། ཨ་མས་རང་ཉིད་ཇི་ལྟར་སྡུག་ལ་སྦྱར་བའི་
ཚུལ་ཡང་བཏང་སྙོམས་སུ་བསྐྱུར་དགོས་པར་སྙམ་ལ། ཐ་ན་སྐབས་ཐོག་འདིར་ཨ་མ་གུ་
ཡངས་སུ་བཏང་ཡང་ཆོག་པར་འདོད། སྐབས་འདིར་མ་སྨད་གཉིས་ཀའི་གནས་བབ་ཤིན་
ཏུ་མཚུངས་ཏེ། ཨ་མ་རང་ཉིད་ཀྱི་ཁྱོ་གར་དགའ་བ་ནི་ཐུར་བཟའ་ཐའོ་མཱ་སིར་དགའ་བ་
དང་མཚུངས་ལ། ཕ་ཡར་གྱི་འཆལ་པོའི་བགྱི་བ་དག་གིས་ཨ་མ་སྡུག་ལ་སྦྱར་བ་ནི་ཐའོ་མཱ་
སི་བུད་མེད་གཞན་ལ་འགྲོགས་ཏེ་ཐུར་བཟར་མནར་གཅོད་བཏང་བ་དང་འདྲ། འདི་ལྟར་
བསམས་ན། གལ་སྲིད་སྔོན་མར་ཨ་མ་རང་ཉིད་ལ་མི་བཟང་བར་སྨྲས་ཀྱང་། དེ་ནི་ཏག་
ཏག་ཨ་མས་སྐབས་དེའི་སྡུག་བསྔལ་མ་ཐེག་པས་རེད་ཨང་སྙམ།
མོས་ཐའོ་མཱ་སིར་ཨ་མ་བསྙུངས་པའི་ཚུལ་ལབ་ཅིང་། བདུན་ཕྲག་གཅིག་གི་ཡུན་
ལ་ཕྱིར་ལོག་སྟེ་ཨ་མར་སྙུན་འདྲི་བྱ་དགོས་ལུགས་བརྗོད། མོས་འདི་ལྟར་བརྗོད་དུས་སྐད་
གདངས་ལ་གླགས་འཚོལ་བའི་ཆ་ངེས་ཅན་ཞིག་མཆིས།
ཐུར་བཟའ་སླར་ཨ་མའི་འཁྲིས་སུ་ལྡོག་འདོད་པ་ནི་མོར་མགོ་ཡུ་འཁོར་བས་ལན་
པ་ཐའོ་མཱ་སིས་ཕལ་ཆེར་ཤེས་ཡོད་ཚོད་རེད། ཁོས་ཐུར་བཟའ་ཐེངས་འདིར་ཕྱིར་འགྲོ་
རུ་འཇུག་མ་འདོད་པས། ལམ་སང་གྲོང་བརྡལ་ཆུང་ངུ་དེའི་སྨན་ཁང་དུ་ཁ་པར་བཏང་།
བྷོ་ཧེ་མུས་ཡ་རུ་སྐྲན་ནད་ཀྱི་རིགས་ལ་བརྟག་པའི་ཡིག་ཚགས་ཧ་ཅང་ཞིབ་མོར་འཁོད་
ཡོད་པས། ཐའོ་མཱ་སིས་ཐུར་བཟའི་ཨ་མར་སྐྲན་ནད་ཕོག་མེད་ཚུལ་དང་། ཐ་ན་མོ་རང་
ལོ་གཅིག་གི་རིང་ལ་སྨན་ཁང་དུའང་སོང་མ་མྱོང་བ་སོགས་ལས་སླ་བོར་རྩད་ཆོད།
ཐུར་བཟས་ཐའོ་མཱ་སིའི་ཁར་མཉན་ཏེ་ཨ་མར་བལྟ་རུ་མ་སོང་མོད། འོན་ཏེ། ཏག་ཏག་
ཉིན་དེར། མོ་ཁྲོམ་སྲང་དུ་ཐང་ལ་འགྱེལ་སོང་། དེ་ནས་བཟུང་། མོ་ནམ་ཡང་གོམ་འགྲོས་
འཁྱར་འཁྱོར་ངང་ཐང་ལ་འགྱེལ་སྲིད་པའམ། ཡང་ན་ཅི་ཞིག་ལ་ཐོགས་སྲིད་པ། ཆེས་མ་
མཐའ་ཡང་ལག་སྣེ་ཡི་ཅ་ལག་གང་ཞིག་ལྟུང་འགྲོ་བ་ཞིག་ཏུ་གྱུར་འདུག
མོར་དུས་ནམ་ཡང་ཐང་ལ་འགྱེལ་འདོད་པའི་འདུན་པ་དྲག་པོ་ཞིག་སྐྱེས་ཡོང་ལ། མོ་
དུས་རྟག་ཏུ་མགོ་ཡུ་འཁོར་འོངས་པའི་གནས་སྐབས་ཤིག་ཏུ་ཚུད་ཡོད།
མི་ཐང་ལ་འགྱེལ་ཙ་ན། ཚང་མས “ང་རང་ཡར་སྐྱོར་རོགས་གནོངས་དང” ཞེས་
ལབ་སྲིད་པ་བཞིན། ཐའོ་མཱ་སིས་ཀྱང་སུན་སྣང་མེད་པར་མོ་རང་ཐེངས་རེ་རེ་བཞིན་ཡར་
སྐྱོར་བར་བྱེད།
“ངས་རང་ཉིད་ཀྱི་རི་མོ་བྲི་ས་རུ་ཁྱོད་ལ་འཁྲིག་པ་སྤྱོད་འདོད། དེ་ནི་ཟློས་གར་ཁང་
གི་གར་སྟེགས་སུ་འཁྲིག་པ་སྤྱད་པ་དང་འདྲ་བར་མཐའ་འཁོར་ཡོད་ཚད་ལྟད་མོ་བས་
བསྐོར་ཅིང་། ཁོ་ཚོ་འུ་གཉིས་ཀྱི་ཉེ་སར་གཅར་དཀའ་ཡང་། ཁོ་ཚོའི་མིག་འོད་འུ་གཉིས་
དང་གཡོལ་ཐབས་བྲལ”
དུས་ཀྱི་བགྲོད་པ་རིང་དུ་ཕྱིན་པ་དང་མཉམ་དུ། སྐད་ཆ་འདིས་སྔོན་མར་མི་སེམས་
ལ་བཞག་པའི་གདུག་རྩུབ་ཀྱི་རྨ་ཁ་དག་རིམ་གྱིས་ཡལ་ཞིང་། མོའི་སེམས་སུ་དེ་ལས་ལྡོག་
སྟེ་མཚར་སྣང་ལྟ་བུའི་འདོད་པ་གཞན་ཞིག་སྐྱེས་འོངས་ཏེ། ཐའོ་མཱ་སི་དང་ཁོ་གཉིས་ཀས་
འཁྲིག་པ་སྤྱོད་སྐབས། མོས་ལན་གཅིག་མིན་དུ་ཐའོ་མཱ་སིའི་རྣ་ལམ་དུ་གོང་གི་ངང་ཚུལ་
དེ་ཤུབ་བུར་བརྗོད་ཡོང་།
མོའི་སེམས་སུ་ཐའོ་མཱ་སི་བུད་མེད་གཞན་ལ་འགྲོགས་ཀྱང་ཀོ་ལོང་བྱ་མི་དགོས་པའི་
ཐབས་ཤིག་ཡོད་པ་ནི་རང་ཉིད་དུས་ནམ་ཡང་ཁོ་ལ་འགྲོགས་ནས་འདུག་རྒྱུ་དེ་རེད་ལ།
ཁོ་བུད་མེད་གཞན་གྱི་སར་འགྲོ་དུས་རང་ཉིད་ཀྱང་མཉམ་དུ་འགྲོ་དགོས་པར་སྙམ། ཏག་
ཏག་འདི་ལྟར་བྱུང་ན་ནི་མོས་ད་གཟོད་རང་ཉིད་ཀྱི་ལུས་པོ་བུད་མེད་དེ་དག་གི་ཁྲོད་ནས་
གཞན་དང་མི་མཚུངས་པ་ཞིག་གམ། ཆེས་རྩ་ཆེ་བ་དེར་འགྱུར་སྲིད་པར་འདོད། འདི་ལྟར་
གྱུར་ཚེ། མོའི་ལུས་པོ་ཐའོ་མཱ་སི་གཞན་ཞིག་གམ། ཁོའི་ཆ་ཤས་ཤིག ཡང་ཁོའི་སྡོང་གྲོགས་
སུ་འགྱུར་སྲིད་ཨང་སྙམ།
ཁོ་གཉིས་ཕན་ཚུན་ལ་འཐམས་ཤིང་འཁྱུད་ནས་སྡོད་སྐབས། མོས་ཐའོ་མཱ་སིའི་རྣ་
ལམ་དུ “ངས་ཁྱོད་ཀྱི་ཚབ་ཏུ་བུད་མེད་དེ་ཚོའི་ལྭ་བ་འཕུད་སྲིད་ལ། ད་དུང་ཁོ་ཚོའི་ལུས་
པོ་གཙང་མར་བཀྲུས་རྗེས། ཁྱོད་ཀྱི་གན་དུ་འཁྲིད་ཡོང་ངེས” ཞེས་ཤབ་ཤུབ་ཀྱིས་བརྗོད་
འོངས། མོས་ཐའོ་མཱ་སི་དང་རང་ཉིད་ནི་མཚན་གཉིས་མ་ནིང་ལྟ་བུའི་ཕུང་པོ་ཞིག་ཏུ་གྲུབ་
ཅིང་། བུད་མེད་གཞན་དག་གི་ལུས་པོ་ནི་ཁོ་གཉིས་ཀའི་རྩེད་ཆས་སུ་གྱུར་ན་སྙམ།
བུད་མེད་མང་བོས་བསྐོར་བའི་ཐའོ་མཱ་སིའི་འཚོ་བ་རུ། ཐུར་བཟའ་ཐའོ་མཱ་སི་གཉིས་
པ་ལྟ་བུ་ཞིག་བྱ་འདོད་པའི་འདུན་པ་དེ་ཐའོ་མཱ་སིས་ཅིས་ཀྱང་རྟོགས་དཀའ་བ་ཞིག་རེད།
འོན་ཏེ། ཐུར་བཟར་མཚོན་ན། བསམ་ཚུལ་འདི་ནམ་ཡང་བརྗེད་མ་ཐུབ་པར་གྱུར། མོས་ག་
ལེར་ས་བྷེ་ནཱར་འབྲེལ་འདྲིས་བྱེད་མགོ་བརྩམས་ཤིང་། མོར་འདྲ་པར་ཞིག་བསྐྱོན་པའི་རེ་
བའང་བཏོན།
ས་བྷེ་ནཱས་ཐུར་བཟའ་རང་ཉིད་ཀྱི་རི་མོ་ཁང་དུ་གདན་དྲངས་ཤིང་། ཡངས་ཤིང་རྒྱ་
ཆེ་བའི་རི་མོ་ཁང་དེའི་ཡང་དབུས་སུ། ཐུར་བཟས་ད་གཟོད་འཁོབས་ཆེ་བའི་འབོལ་ཁྲི་གྲུ་
བཞི་དེ་མཐོང་ཞིང་། དེ་ཉིད་ཅུང་མཐོན་པོར་སྣང་བས་གཟིགས་སྟེགས་ཤིག་དང་གཉིས་སུ་
མི་འདུག
“ཁྱེད་རང་ད་ལྟའི་བར་དུ་ངེད་ཚང་ལ་ཡོང་མ་ཐུབ་པ་རེད། དགོངས་འགལ་མེད་
པར་ཞུ།” ས་བྷེ་ནཱས་གྱང་རྟིང་དུ་བསྙེས་པའི་རི་མོ་དེ་དག་སྟོན་བཞིན་འདི་སྐད་ལབ་ཅིང་།
དེ་ནས་སློབ་ཆེན་གྱི་སྐབས་སུ་བྲིས་པའི་བརྩམས་ཆོས་རྙིང་བ་ཞིག་ཀྱང་ཐུར་བཟར་
མཚམས་སྦྱོར་བྱས་བྱུང་། དེ་ནི་ཐབ་མོ་ཆེ་གང་ཞིག་སྐྲུན་བཞིན་པའི་རྣོ་ལྕགས་བཟོ་གྲྭ་
ཞིག་གི་རྣམ་པ་རེད་ལ། སྔོན་མར་ས་བྷེ་ནཱ་བཟོ་གྲྭ་དེ་རུ་ལས་ཀར་ཞུགས་མྱོང་། སྐབས་དེ་
དུས། རི་མོའི་སྒྱུ་རྩལ་ནི་དངོས་ཡོད་རིང་ལུགས་ལ་ནན་ཏན་གྱིས་འཇུག་དགོས་པའི་བླང་
བྱ་འདོན་གྱིན་ཡོད་པས།(དངོས་ཡོད་རིང་ལུགས་ལས་ལོག་པའི་བརྩམས་ཆོས་དག་ནི་སྤྱི་
ཚོགས་རིང་ལུགས་ལ་ངོ་རྒོལ་བྱས་པར་ངོས་འཛིན)དུས་སྐབས་དེའི་ཤན་སྟོབས་ལས།
ས་བྷེ་ནཱ་ནི་མོའི་དགེ་རྒན་ལས་ཀྱང་དངོས་ཡོད་རིང་ལུགས་ལ་ནན་ཏན་བྱེད་མཁན་ཞིག་
ཏུ་གྱུར་ཅིང་། མོའི་བར་སྐབས་དེའི་རི་མོ་ལ་མཚོན་ན། ཐིག་རྩ་རེ་རེར་ཡང་མི་ཞིག་གིས་
བྲིས་པའི་རྗེས་ཤུལ་ཅི་ཡང་མེད་པར། ཕལ་ཆེར་ཚོན་མདོག་འདྲ་པར་ཞིག་བསྐྱོན་པ་དང་
གཉིས་སུ་མེད།
“འོན་ཏེ། བརྩམས་ཆོས་འདི་ཐོག་མར་འབྲི་དུས། རི་མོའི་ངོས་ལ་ཚོས་དམར་པོ་
ཐིགས་པ་གཅིག་ཟགས་སོང་བས། ང་ནི་དང་པོར་ནོངས་འགྱོད་ཀྱིས་སྨྱོ་ལ་ཁད་ཅིག་བྱས་
མོད། ཡིན་ཡང་། བལྟས་ཀྱིན་བལྟས་ཀྱིན་ང་རང་རི་མོ་དེར་སྔར་བས་ཀྱང་དགའ་བར་
གྱུར། རྒྱུ་མཚན་ནི། ཚོས་དམར་པོའི་ཐིགས་པ་དེ་ནི་ཕར་བལྟས་ཚོད་དུ་སེར་ག་ཞིག་
དང་འདྲ་བས། ངས་བྲིས་པ་ནི་བཟོ་གྲྭ་རྐྱང་རྐྱང་ཞིག་མ་ཡིན་པར། སེར་ག་གས་པའི་རྒྱབ་
ལྗོངས་རྙིང་བ་ཞིག་ཡིན་པ་དང་འདྲ་ལ། བཟོ་གྲྭ་དེ་ནི་ཏག་ཏག་མི་རྣམས་འཁྲུལ་བར་
བྱེད་པའི་ཟུར་རྒྱན་ཙམ་ཞིག་ཏུ་གྱུར་འདུག དེ་ནས་བཟུང་། ང་རང་མུ་མཐུད་དུ་སེར་ག་
འདིའི་རིགས་འབྲི་བའི་ལས་ལ་ཞུགས་ཤིང་། དེ་ཉིད་སྔར་བས་ཀྱང་ཆེ་རུ་བཏང་སྟེ། མི་
རྣམས་ཀྱིས་སེར་ག་དེའི་རྒྱབ་རོལ་ནས་ཅི་ཞིག་མཐོང་སྲིད་པར་ཡིད་ཆེས་བྱས། འདི་ལྟར།
ངས་རང་ཉིད་ཀྱི་ཆེས་ཐོག་མའི་མུ་འབྲེལ་བརྩམས་ཆོས་ཀྱང་ལེགས་འགྲུབ་བྱུང་བ་ཡིན་
ཏེ། དེ་ལ ‘རྒྱབ་ལྗོངས་རིས་ཚོམས” ཞེས་བྱ། ཡིན་ཡང་། རི་མོ་དེ་རིགས་མི་གཞན་གྱིས་
མཐོང་ཚེ། ང་རང་སློབ་གྲྭ་ལས་ཕྱིར་སྐྲོད་པར་གདོན་མི་ཟ། ཕྱི་ཚུལ་ནས་བལྟས་ཚེ། དེ་
རུ་ངེས་པ་དོན་གྱི་དངོས་ཡོད་རིང་ལུགས་ཀྱི་འཇིག་རྟེན་ཞིག་མཐོང་སྲིད་མོད། འོན་ཏེ།
གང་དེའི་རྒྱབ་རོལ་ཏུ། གར་སྟེགས་ཤིག་གི་རྒྱབ་ལྗོངས་རལ་བ་དང་འདྲ་བར། མི་རྣམས་
ལ་གཞན་དང་མི་མཚུངས་པ་ཞིག་སྟེ། ངོ་མཚར་དང་ལྐོག་གྱུར་གྱི་མཐོང་སྣང་གཞན་ཞིག་
སྩོལ་ངེས།”
ས་བྷེ་ནཱས་འདི་ལྟར་ལབ་རྗེས་རེ་ཞིག་བཤད་མཚམས་འཇོག་ཙམ་བྱེད་ལ། དེ་ནས་
ཀྱང་མུ་མཐུད་དུ “ཕྱི་ཚུལ་ནི་ཕྱི་གསལ་ནང་གསལ་གྱི་རྫུན་གཏམ་དང་ནང་ངོས་ནི་ད་
གཟོད་རྟོགས་པར་དཀའ་བའི་བདེན་པ་ཡིན” ཞེས་བཤད་བྱུང་།
ཐུར་བཟས་རྣ་བ་བླགས་ཏེ་ཉན་བཞིན་འདུག མོའི་བློ་རྩེ་གཅིག་ལ་གཏད་པའི་རྣམ་
འགྱུར་དེ་ནི་ཅིས་ཀྱང་ཧ་ལས་དགོས་པ་ཞིག་རེད། སློབ་ཆེན་གྱི་དགེ་རྒན་ཞིག་གིས་རང་
གི་སློབ་མའི་ངོ་གདོང་ལས་དེ་འདྲའི་ནན་ཏན་གྱི་རྣམ་འགྱུར་ཞིག་ནམ་ཡང་མཐོང་མི་
སྲིད། མོས་ས་བྷེ་ནཱའི་རི་མོ་ཡོད་ཚད་ལ་གཅིག་མཐུན་གྱི་ཁྱད་ཆོས་ཤིག་ཡོད་པར་ཡིད་
འཇོག་བྱུང་སྟེ། སྔོན་ཆད་ཀྱི་རི་མོ་ཡིན་ཡང་ཆོག་ལ་ད་ལྟའི་རི་མོ་ཡིན་ཡང་བླ། ཡོད་ཚད་
ནི་བརྗོད་གཞི་མི་འདྲ་བ་གཉིས་སམ། འཇིག་རྟེན་མི་འདྲ་བ་གཉིས་དུས་ཐོག་ཏུ་ཕན་
ཚུན་གྱི་ངོ་བོར་འདྲེས་པ་ཞིག་རེད། དེ་ནི་ལན་གཉིས་ལ་བཀྲུས་པའི་འདྲ་པར་ཞིག་དང་
མཚུངས། ཕར་བལྟས་ཀྱི་མིག་ལ་ལྗོངས་བཀོད་རི་མོ་ཞིག་སྣང་མོད། འོན་ཏེ། ཞིབ་ཏུ་བལྟས་
ཚེ་དེ་རུ་སྔས་མགོའི་གློག་སྒྲོན་ཞིག་ཀྱང་གསལ་ལ་མི་གསལ་བའི་ཚུལ་དུ་མངོན་ཡོང་། ཀུ་
ཤུའམ། སྟར་ཀ ཡང་ན་གློག་འོད་ལམ་ལམ་དུ་འཚེར་བའི་འཁྲུངས་སྐར་གྱི་སྡོང་ཕྲན་
ཞིག་རི་མོར་བྲིས་པའི་དབང་དུ་བཏང་ནའང་། རྫི་གླུ་ལྟ་བུའི་འགུལ་མེད་མཛེས་རིས་དེའི་
ཕག་ཏུ། ཅིས་ཀྱང་ན་ཟུག་གིས་འཕག་འཚག་བྱེད་བཞིན་པའི་ལག་ཟུང་ཞིག་མཐོང་དུ་
ཡོད་ངེས།
དེ་མ་ཐག མོ་ནི་ས་བྷེ་ནཱར་ཡི་རང་བའི་བསམ་པ་ངེས་ཅན་ཞིག་སྐྱེས་ཤིང་། ས་བྷེ་
ནཱས་ཀྱང་མོར་ཆེས་ཆེར་གཅུགས་པས། རྗེས་སུ་ཡི་རང་བའི་བསམ་པ་འདི་རུ་ཞེད་སྣང་
དང་དོགས་པ་ཅི་ཡང་མེད་པར། རིམ་བཞིན་གྲོགས་པོའི་བར་གྱི་མཛའ་བརྩེ་ལྟ་བུ་ཞིག་ཏུ་
འགྱུར་བཞིན་འདུག
མོས་རང་ཉིད་འདྲ་པར་ལེན་དུ་ཡོང་བ་གཞི་ནས་བརྗེད་འདུག དེ་བས་ས་བྷེ་ནཱས་
མོར་གསལ་འདེབས་ཙམ་བྱ་དགོས་པར་གྱུར། མོའི་མིག་འོད་རི་མོ་དེ་དག་དང་བྲལ་བ་ན།
མོས་སྔར་བཞིན་རི་མོ་ཁང་གི་ཡང་དབུས་སུ་ཡོད་པའི་གཟིགས་སྟེགས་ལྟ་བུའི་འབོལ་ཁྲི་
དེ་མཐོང་བྱུང་།
འབོལ་ཁྲིའི་གུད་ཀྱི་འཆའ་སྒམ་དེ་རུ། མིའི་མགོ་རུས་ཀྱི་མ་དཔེ་ཞིག་བཞག་འདུག
སྐྲ་གཞར་མཁན་དག་གིས་རྣམ་ཀུན་མ་དཔེ་དེ་རིགས་སྐྲ་རྫུན་འགེལ་བྱེད་དུ་སྤྱོད་ཀྱིན་
ཡོད། འོན་ཏེ། ས་བྷེ་ནཱ་ཚང་གི་མིའི་མགོ་རུས་དེ་རུ་སྐྲ་རྫུན་བཀལ་མེད་པར་རྒྱ་ཞྭ་སྒོར་སྒོར་
ཞིག་བསྐོན་འདུག ས་བྷེ་ནཱ་འཛུམ་པ་དང་བཅས “རྒྱ་ཞྭ་འདི་ནི་ངའི་ཨ་མེས་ཀྱི་རིང་
ནས་བརྒྱུད་འོངས་པ་ཡིན" ཞེས་ཟེར།
ཞྭ་ཀླད་ཧ་ཅང་མཁྲེགས་པའི་རྒྱ་ཞྭ་ནག་པོ་འདིའི་རིགས་ནི་ཐུར་བཟས་ཏག་ཏག་
བརྙན་འཕྲིན་ལས་མ་གཏོགས་མཐོང་མྱོང་མེད། ཁྲར་ལེ•ཁྲའེ་ཕི་ལིན་གྱིས་རྣམ་ཀུན་རྒྱ་
ཞྭ་འདི་འདྲ་ཞིག་གྱོན་ཏེ་ཡོད། ཐུར་བཟའ་དགོད་ཙམ་བྱས་ཤིང་། དེ་ནས་རྒྱ་ཞྭ་ནག་པོ་དེ་
ལག་ཏུ་བླངས་ནས་ཞིབ་ལྟ་ལན་གཅིག་བྱས་རྗེས། “ཁྱོད་ཀྱིས་ཞྭ་མོ་འདི་གྱོན་ནས་ང་ལ་
པར་ཞིག་བསྐྱོན་དུ་བཅུག་ན་ཆོག་གམ” ཞེས་དྲིས་བྱུང་།
སྐད་ཆ་འདི་ཐོས་མ་ཐག ས་བྷེ་ནཱས་ཧབ་ཆ་ཡང་ཡང་རྒྱག་པར་བྱེད། དེ་ནས་ཐུར་བཟས་
རྒྱ་ཞྭ་སྒོར་སྒོར་དེ་བསྐྱུར་ནས་པར་ཆས་ཡར་བླངས་ཤིང་། འདྲ་པར་བསྐྱོན་མགོ་བརྩམས།
ཕལ་ཆེར་ཆུ་ཚོད་གཅིག་ཙམ་ཕྱིན་རྗེས། ཐུར་བཟས་གློ་བུར་དུ “ཁྱོད་རང་གཅེར་
བུར་བུད་དེ་འདྲ་པར་ཞིག་བླངས་ན་ཅི་འདྲ་རེད” ཅེས་དྲིས་བྱུང་།
“གཅེར་བུ་ཟེར་རམ།” ས་བྷེ་ནཱས་ལྡོག་འདྲི་ཞིག་བྱས་བྱུང༌།
“ཡིན། གཅེར་བུ་ཟེར་བ་ཡིན།” ཐུར་བཟས་ཡང་བསྐྱར་བསམ་ཚུལ་དེ་སྤོབས་པ་
ཆེན་པོས་བཏོན་བྱུང་།
“དེས་ན། སྔོན་ལ་ཅིས་ཀྱང་ཆང་རག་ཏོག་ཙམ་ཞིག་བཏུང་དགོས་པར་འདུག” ས་
བྷེ་ནཱས་འདི་ལྟར་ལབ་ཀྱིན་ཕར་ཕྱིན་ནས་རྒུན་ཆང་ཞིག་གི་ཁ་ཕྱེ་བྱུང་།
ས་བྷེ་ནཱས་རྒུན་ཆང་ཕོར་བ་གང་ལག་ལ་བསྣམས་ཏེ་ཁང་པ་རུ་ཕར་འགྲོ་ཚུར་འོང་
བྱེད་ཅིང་། འགྲོ་ཞོར་དུ་རང་ཉིད་ཀྱི་ཨ་མེས་གླེངས་ཡོང་། ཐུར་བཟའ་རིམ་བཞིན་བྱིང་
རྨུགས་ངེས་ཅན་ཞིག་གིས་བཟུང་ཡོང་བས། དེ་གར་སྨྲ་བ་མེད་པར་བསྡད། ས་བྷེ་ནཱས་
བཤད་པ་ལྟར་ན། མོའི་མེས་པོ་དེ་ནི་སྔོན་མར་ཞིང་ཆེན་གཞན་ཞིག་གི་གྲོང་བརྡལ་ཆུང་
ཆུང་ཞིག་གི་གྲོང་གཙོ་ཡིན་ཟེར། འོན་ཏེ། ས་བྷེ་ནཱས་རང་ཉིད་ཀྱི་མེས་པོ་དེ་གཏན་ནས་
མཐོང་མྱོང་མེད། མེས་པོ་དེས་ཤུལ་དུ་བཞག་གོ་ཅོག་ནི་རྒྱ་ཞྭ་དེ་དང་འདྲ་པར་ཙམ་ཞིག་
རེད། འདྲ་པར་དེ་རུ། མི་དྲག་སྐུ་དྲག་སྐོར་ཞིག་སྟེགས་བུ་ཞིག་ཏུ་བཞུགས་འདུག་ཅིང་།
དེའི་གྲས་ཀྱི་གཅིག་ནི་ས་བྷེ་ནཱའི་མེས་པོ་རེད། ཁོ་ཚོས་དེ་རུ་ཅི་ཞིག་བྱེད་ཀྱིན་པ་ཅིས་ཀྱང་
རྟོགས་དཀའ་སྟེ། གཅིག་ཏུ་ན་མཛད་སྒོ་གང་ཞིག་ལ་ཕེབས་པ་ཡིན་སྲིད་ལ། ཡང་མིན་ན་
མི་དྲག་གཞན་ཞིག་གི་དྲན་གསོའི་རྡོ་རིང་གི་འགྲུབ་སྟོན་ལ་ཞུགས་པ་ཡིན་ཡང་ངེས། གང་
ལྟར། མི་དྲག་འདི་ཉིད་ཀྱང་རྣམ་ཀུན་རྒྱ་ཞྭ་སྒོར་མོ་དེ་གྱོན་ནས་ཚོགས་ཆེན་དང་འདུ་ར་
གལ་ཆེན་དག་ཏུ་མངོན་གྱི་ཡོད་ངེས།
ས་བྷེ་ནཱས་རྒྱ་ཞྭ་སྒོར་མོ་དེ་དང་རང་ཉིད་ཀྱི་མེས་པོ་གླེངས་ནས་དུས་ཡུན་ངེས་ཅན་
ཞིག་འགོར་སོང་། རྒུན་ཆང་ཕོར་བ་གསུམ་པ་ཞབས་དག་བརྒྱབ་རྗེས། མོས “ཏོག་ཙམ་
སྒུག་རོགས” ཞེས་ཟེར་ཞོར་ཁྲུས་ཁང་དུ་ཕྱིན་སོང་།
ཁྲུས་ཁང་ལས་ཕྱིར་འོངས་དུས། མོས་ཁྲུས་ལྭ་སྲབ་བུ་ཞིག་བཀླུབས་འདུག་ཅིང་། ཐུར་
བཟས་པར་ཆས་ལག་ཏུ་བླངས་ནས་མོའི་ཕྱོགས་སུ་བསྐོར་བ་ན། ས་བྷེ་ནཱས་ཀྱང་ཁྲུས་ལྭ་
སྲབ་བུ་དེའི་རུམ་ཁ་ག་ལེར་ཕྱེ་བྱུང་།
པར་ཆས་ནི་ཐུར་བཟར་མཚོན་ན་འཕྲུལ་ཆས་ཀྱི་མིག་ཟུང་ཞིག་དང་མཚུངས་ཏེ།
མོས་འཕྲུལ་ཆས་ཀྱི་མིག་ཟུང་དེ་བཀོལ་ནས་ཐའོ་མཱ་སིའི་དགའ་རོགས་དག་ལ་ལྟ་རྟོག་བྱ་
ཆོག ད་དུང་པར་ཆས་ནི་གདོང་ཁེབས་ཤིག་དང་ཡང་འདྲ་སྟེ། དེས་ནམ་ཡང་ཐུར་བཟའི་
ངོ་གདོང་བསྒྲིབས་ཏེ་ཡོད།
ས་བྷེ་ནཱས་ལུས་ཀྱི་ཁྲུས་ལྭ་དེ་འཕུད་པར་དངོས་གནས་དུས་ཡུན་རིང་བོ་ཞིག་བགོར་
སོང་། འདི་ནི་མོས་བསམས་པ་ལྟ་བུའི་ལས་སླ་མོ་ཞིག་གཏན་ནས་མ་རེད། སྐར་མ་ཁ་ཤས་
ཀྱི་ཡུན་ལ་བཟོ་ལྟ་ཇི་སྙེད་ཅིག་བཏོད་རྗེས། མོ་ཐུར་བཟའ་དང་ཉེ་བར་བཅར་ནས “ད་ནི་
ངས་ཁྱོད་ལ་པར་ལེན། ལྭ་བ་ཕུད་ཅིག” ཅེས་ཟེར།
“ལྭ་བ་ཕུད་ཅིག” ཅེས་པའི་ཡིག་འབྲུ་འདི་དག་ནི་ས་བྷེ་ནཱས་ཐའོ་མཱ་སིའི་ཁ་
ནས་ལན་གྲངས་མང་བོར་གོ་མྱོང་བས། མོའི་དྲན་པའི་རྩིག་ལྡེབས་སུ་གསལ་ལེར་
བརྐོས་ཡོད། ཐའོ་མཱ་སིའི་བཀའ་འདི་ཉིད། ད་ལྟ་ཁོའི་དགའ་རོགས་ཀྱིས་ཁོའི་ཆུང་མར་
འབེབ་ཀྱིན་འདུག གཟུངས་སྔགས་ལྟ་བུའི་སྐད་ཆ་འདིས་བུད་མེད་འདི་གཉིས་ཀ་འདི་
ལྟར་མཉམ་དུ་སྦྲེལ་བྱུང་། སྔོན་མར་འདི་ནི་ཐའོ་མཱ་སི་དང་ས་བྷེ་ནཱ་དགའ་མགུར་སྤྱོད་
སྟངས་ཤིག་ཡིན། སྤྱིར་བཏང་གི་ཁ་བརྡའི་བར་མཚམས་རེ་ནས་ཀྱང་གློ་བུར་གློ་བུར་དུ་
མགོ་རྩོམ་པར་བྱེད་དེ། ཕན་ཚུན་ལ་འོ་དང་བྱིལ་བྱིལ་མེད་ཅིང་། བརྩེ་བའི་སྙིང་གཏམ་
ཡང་མེད་པར། ཕྱིར་ལྡོག་མེད་པའི་བཀའ་བཙན་པོ་ཞིག་དང་བསྡོངས་ནས། ཅི་འདོད་
གང་འདོད་དུ་སྤྱོད་པར་བྱེད། བཀའ་དེ་ཉིད་སྒྲོག་སྐབས་ཀྱི་སྐད་མགོ་མི་མཐོ་ལ། ཐ་ན་
བར་ཐག་ངེས་ཅན་ཞིག་གིས་ཆོད་ཡོད་མོད། འོན་ཏེ། དེ་ནི་དེ་ལྟར་སྟོབས་ཤུགས་ཀྱིས་
ཁེངས་ཤིང་ཕྱིར་ལྡོག་མེད་པ་ཞིག་རེད། ཏག་ཏག་གནས་སྐབས་འདི་དག་ཏུ། བུད་མེད་
སུ་ལ་མཚོན་ནའང་། ཁོས་ནི་ལག་པས་རེག་ཙམ་ཡང་མི་བྱེད་དེ། ཐ་ན་ཐུར་བཟའ་ཡིན་
ཡང་ཆོག ཁོས་རྣམ་ཀུན “ལྭ་བ་ཕུད་ཅིག” ཅེས་བཀའ་འབེབ་པར་བྱེད་ལ། མཚམས་
རེར་སྐད་མགོ་ཤིན་ཏུ་དམའ་བས། ཤབ་ཤུབ་ཙམ་ཞིག་གོ་དཀའ་མོད། འོན་ཏེ། དེ་ནི་
སྔར་བཞིན་བཀའ་ཡིན་ཏེ། བཀའ་འདི་ཉིད་ཀྱིས་མོར་དགའ་བ་ངེས་ཅན་ཞིག་འཕེལ་དུ
འཇུག་ཅིང་། མོས་ཀྱང་བཀའ་འདི་ཉིད་གཙི་བར་འདོད། སྔོན་ཏག་ཏག་ལ། ཡང་བསྐྱར་
ཡིག་འབྲུ་འདི་དག་ཐོས་དུས། མོར་བཀའ་འདི་ཉིད་གཙི་འདོད་པའི་འདུན་པ་དྲག་པོ་
ཞིག་སྐྱེས་འོངས། འདི་ནི་ཅིས་ཀྱང་དགོད་བྲོ་བ་ཞིག་རེད། རྒྱུ་མཚན་བར་སྐབས་འདིར་
བཀའ་འབེབ་མཁན་ནི་གང་ཟག་ཆ་མེད་ཅིག་ཡིན་པ་རེད། འོན་ཏེ། སྐབས་ཐོག་འདིར་
མཚོན་ན། དགོད་བྲོ་བ་འདིའང་དེ་འདྲའི་ཡི་གར་འོང་བ་ཞིག་སྟེ། རྒྱུ་མཚན་ནི་སྐབས་
འདིར་བཀའ་འདི་ཉིད་སྒྲོག་མཁན་ནི་སྐྱེས་པ་ཞིག་མ་ཡིན་པར་བུད་མེད་ཅིག་ཡིན་
པས་རེད།
སྐབས་འདིར། ས་བྷེ་ནཱས་ཐུར་བཟའི་ལག་གི་པར་ཆས་ཚུར་བླངས་ཤིང་། ཐུར་བཟས་
ལྭ་བ་ཕུད་རྗེས་དེ་གར་ཀྲོང་ངེར་འགྲེང་འདུག གོས་མེད་གཅེར་བུའི་ངང “ལག་སྟོང་
མཆན་ལ་བཙིར་བའི ” ཚུལ་དུ་འགྲེང་འདུག “ལག་སྟོང་མཆན་ལ་བཙིར་བ” ཞེས་
བརྗོད་པ་ནི་སྐབས་འདིར་མོའི་ངོ་གདོང་སྒྲིབ་བྱེད་ཀྱི་པར་ཆས་ཀྱང་ཕར་ཕྲོགས་སོང་བས་
རེད། སྔོན་ཏག་ཏག་ལ། མོས་པར་ཆས་དེ་མཚོན་ཆ་ཞིག་དང་འདྲ་བར་ས་བྷེ་ནཱར་གཏད་
ནས་ཡོད་མོད། འོན་ཏེ། ད་ནི་ས་བྷེ་ནཱ་ཞེས་པའི་ཐའོ་མཱ་སིའི་དགའ་རོགས་འདིའི་བཀའ་
ལ་མཉན་དགོས་པར་གྱུར། ཡི་གར་འོང་བའི་བཀའ་ལ་ཉན་སྟངས་འདིས་མོ་ནི་རབ་ཏུ་
མྱོས་པར་བྱེད་ལ། མོས་རང་ཉིད་དུས་གཏན་དུ་འདི་ལྟར་གོས་མེད་གཅེར་བུའི་ངང་ནས་
ས་བྷེ་ནཱའི་མིག་མདུན་དུ་འགྲེང་སྟེ་བསྡད་ན་བསམས།
ངས་བསམས་ན། དགའ་རོགས་ཀྱི་ཆུང་མ་འདི་ལྟར་རང་ཉིད་ཀྱི་མིག་མདུན་དུ་
འགྲེང་སྟེ། དེ་འདྲའི་ཁ་ལ་ཉན་ཞིང་དཔའ་ཞུམ་པའི་ངང་དུ་ཡོད་པ་འདིས། ས་བྷེ་ནཱས་ཀྱང་
ཡིད་སེམས་མྱོས་པར་བྱེད་པའི་ཉམས་སྣང་གཞན་ཞིག་ཚོར་ཡོད་ངེས། དེ་མ་ཐག མོས་
ཐག་སྒྲ་དང་བཅས་འདྲ་པར་ལན་འགའ་བསྐྱོན་བྱུང་། དེ་ནི་མོ་རང་ཉམས་སྣང་འདིས་
མྱོས་དྲགས་པར་ཚོམ་པས་རེད། དེ་བས། རང་ཉིད་མྱོས་པར་བྱེད་པའི་ཚོར་བ་འདི་དྭངས་
པའི་སླད་དུ། མོ་གད་མོ་ཡང་ཡང་བགད་འོངས།
དེའི་མུར། ཐུར་བཟའ་ཡང་མོ་དང་མཉམ་དུ་བགད་བྱུང་ལ། དེའི་རྗེས་སུ། ཁོ་གཉིས་
ཀས་སོ་སོའི་ལྭ་བ་སླར་རང་ཉིད་ཀྱི་ལུས་ལ་བགོས་བྱུང་།
ཧྲ་ཨུ་བཙན་རྒྱལ་གྱིས་ལོ་རྒྱུས་སུ་བསགས་པའི་ཉེས་པ་ཡོད་ཚད་ད་ལྟ་གསང་བ་
རུ་གྱུར་ཟིན་ཏེ། ལི་ཐུའུ་ཝེ་ཉེ་ཡའི་མི་འབུམ་ཕྲག་ལྔ་གནས་ནས་ཕྱུང་བ་དང་། ཕོ་ལེན་
རྡུའི་མི་ཁྲི་ཕྲག་ལྷག་དམར་གསོད་བྱས་པ། ཁི་རཱ་ཡེ་མུས་ཡའི་ཏཱ་ཏཱ་བ་དག་རྨེག་མེད་དུ་
བཅོམ་པ་སོགས་ནི་ད་ལྟ་དྲན་ངོགས་སུ་བསྲེལ་བ་ཙམ་ལས། བདེན་དཔང་དུ་བརྩི་ཆོག་
པའི་འདྲ་པར་སོགས་ཅི་ཡང་སྟོན་དུ་མེད། དེ་ནི་བདེན་པར་སྒྲུབ་དཀའ་བའི་དོན་རྐྱེན་
ཞིག་དང་འདྲ་བར། མི་འགྱང་བར་མི་རྣམས་བསླུ་བའི་རྫུན་གཏམ་དུ་འཛིན་པ་ལས་
འོས་མེད། འོན་ཏེ། 1968ལོར་ཆེ་ཁི་སི་ལོ་ཝ་ཁིས་ཡར་བཙན་འཛུལ་བྱས་པའི་ཚུལ་ནི་
པར་དུ་བཏབ་ཅིང་བརྙན་ལའང་ཕབ་སྟེ། འཛམ་གླིང་རྒྱལ་ཁབ་སོ་སོའི་ཡིག་ཚགས་ཁང་
དུ་ཉར་ཡོད་པ་རེད།
ཆེ་ཁིའི་པར་ལེན་པ་དང་བརྙན་ལེན་པ་དག་གིས་འདི་ནི་ཁོ་ཚོར་སྐབས་ལེགས་པར་
ཕྱེ་བ་འབའ་ཞིག་ཡིན་པ་རྟོགས་པས། རྒྱང་རིང་གི་མ་འོངས་པར་གདུག་རྩུབ་ཀྱི་པར་རིས་
རེ་ཉར་རྒྱུ་ནི་སྒ་ཁུར་རྟ་ལ་བབས་པ་ཞིག་ཏུ་སེམས། བདུན་ཕྲག་གཅིག་གི་རིང་དེར། ཐུར་
བཟས་སྲང་ལམ་སོ་སོ་ནས་ཨུ་རུ་སུའི་དམག་དཔོན་དང་དམག་མི་དག་གི་མི་དགེ་བའི་
ལས་ཇི་སྙེད་ཅིག་པར་དུ་བསྐྱོན་པས། ཨུ་རུ་སུའི་མི་དེ་དག་རེ་ཞིག་ཅི་བྱ་གཏོལ་མེད་དུ་
གྱུར། རྒྱ་ལ་མདེའུ་དང་རྡོ་བའི་རྒོལ་བ་རེ་བྱུང་བ་ཡིན་ན། ཁོ་ཚོར་ཇི་ལྟར་བྱ་དགོས་པའི་
བཀའ་རྒྱ་གསལ་བོར་ཁྲོལ་ཡོད་མོད། འོན་ཏེ། པར་ཆས་ཀྱི་པར་མིག་ཚུར་བསྐོར་འོངས་
དུས་ཇི་ལྟར་བྱ་དགོས་པའི་ཐད་ལ་གོང་རིམ་གྱི་མཛུབ་སྟོན་ཅི་ཡང་མེད།
མོས་འདྲ་པར་སྤྱིན་ཤོག་བརྒྱ་ཕྲག་ཅིག་བླངས་ཟིན་ལ། དེ་ལས་ཕྱེད་ཀ་ཙམ་ཕྱི་རྒྱལ་
གྱི་གསར་འགོད་པ་དག་ལ་སྤྲད་པས། (རྒྱལ་མཚམས་ནམ་ཡང་ཕྱེ་སྟེ་ཡོད་པས། ཕྱི་རྒྱལ་
ནས་འོངས་པའི་གསར་འགོད་པ་དག་ནི་ཆེས་མ་མཐའ་ཡང་ཕར་ཚུར་ལ་འགྲོ་འོང་ལན་
རེ་བྱེད་ཅིང་། འགྲོ་ཞོར་དུ་ཁོ་ཚོས་དྲིན་གཟོའི་བསམ་པ་དང་བཅས་འདི་གར་རེག་པའི་
རྒྱུ་ཆ་ཡོད་དོ་ཅོག་བསྣམས་ཏེ་ཕྱིན་འགྲོ) འདྲ་པར་གང་མང་ཞིག་ཕྱི་རྒྱལ་གྱི་ཚགས་པར་
སྣ་ཚོགས་སུ་བཀོད་ཡོད། དེ་རུ་ཐན་ཁེ་དང་སྐྱི་གཡའ་བའི་ཁུ་ཚུར། ཞིག་རལ་དུ་གྱུར་
པའི་ཁང་པ། ད་དུང་ཆེ་ཁིའི་མདོག་གསུམ་རྒྱལ་དར་གྱིས་གཅུད་པའི་བེམ་པོ་སོགས་སྣང་།
གཞན་ཡང་། གསར་བུ་དག་གིས་ཆེ་ཁིའི་རྒྱལ་དར་དབྱུག་བཞིན་ཨུ་རུ་སུའི་ཐན་ཁེ་དག་
གི་མཐའ་རུ་འཕྲུལ་རྟའི་བང་འགྲན་བཞིན་རྒྱུག་པར་བྱེད་ཅིང་། བུ་མོ་དག་གིས་ཀྱང་ཧ་
ཅང་ཐུང་བའི་རྐང་ཐུང་རེ་གྱོན་ཏེ། ཨུ་རུ་སུའི་དམག་མི་ཚོའི་མདུན་དུ། ལམ་འགྲོ་བ་ཆ་
མེད་དག་ལ་འོ་བྱེད་བཞིན་རིང་ནས་འདོད་པས་གདུང་བའི་སྐྱེས་པ་དེ་དག་སྡུག་ལ་སྦྱོར་
བར་བྱེད། ཡང་བསྐྱར་ནན་བཤད་ཅིག་བྱ་དགོས་པ་ནི། ཨུ་རུ་སུའི་བཙན་འཛུལ་དེ། སྐྱོ་
གར་འབའ་ཞིག་མ་ཡིན་གྱི། དེ་ནི་ཤ་འཁོན་རྩོད་པའི་དགའ་སྟོན་ཞིག་ལགས། བཙན་
འཛུལ་འདིས་བསྩལ་བའི་སྐྱིད་སྣང་ཁྱད་མཚར་བ་དེ་དུས་གཏན་དུ་མི་སུས་ཀྱང་ཚོར་
དཀའ་བ་ཞིག་གོ
མོས་འདྲ་པར་ལྔ་བཅུ་ལྷག་སུའེ་ཙེར་དུ་ཁྱེར་འོངས་ལ། དེ་དག་ནི་མོའི་སྒྱུ་རྩལ་གྱི་
འཇོན་ཐང་རྩལ་དུ་སྤྲུགས་ཤིང་། སེམས་ཞིབ་མོས་ལེགས་པར་བཀྲུས་པ་འབའ་ཞིག་རེད།
ཐུར་བཟས་འདྲ་པར་དེ་དག་ཧ་ཅང་རྒྱུགས་ཆེ་བའི་དུས་དེབ་ཅིག་ཏུ་ངོ་སྤྲོད་བྱས་ཤིང་།
དུས་དེབ་ཁང་གི་གཙོ་སྒྲིག་པས་ཧ་ཅང་གཅུགས་པའི་ཚུལ་གྱིས་མོར་སྣེ་ལེན་བྱས་བྱུང་།
(གནས་སྐབས་འདིར་ཆེ་ཁི་པ་ཞིག་ཡིན་ཕྱིན་ཅིས་ཀྱང་སྙིང་རྗེ་དགོས་པ་ཞིག་ཏུ་གྱུར་
ཡོད་པས། སུའེ་ཙེར་གྱི་མི་སེམས་བཟང་དེར་ཡང་སེམས་འགུལ་ཐེབས་སུ་བཅུག) ཐུར་
བཟའ་རྐུབ་སྟེགས་སུ་སྡོད་དུ་བཅུག་རྗེས། གཙོ་སྒྲིག་པ་དེས་མོའི་འདྲ་པར་དག་ལ་ཞིབ་
ཏུ་ལྟ་བཞིན་བསྟོད་བསྔགས་ཡང་ཡང་བྱས་འོངས་མོད། འོན་ཏེ། མཇུག་མཐར། ཁོས་འདྲ་
པར་གྱི་ནང་དོན་ད་ལྟ་དང་དུས་ཀྱིས་བསྐལ་དྲགས་པས། འདྲ་པར་འདི་དག་ཁོ་ཚོའི་དུས་
དེབ་ཏུ་འགོད་ཐབས་མི་འདུག(འདྲ་པར་འདི་དག་པར་བསྐྱོན་པ་ཇི་འདྲའི་ལེགས་ཀྱང)
ཅེས་འགྲེལ་བཤད་བྱས་བྱུང་།
“ཡིན་ཡང་། ཕུ་རཱ་རྒུ་རུ་ད་དུང་ཡོད་ཚད་མཇུག་བསྒྲིལ་ཡོད་པ་མ་རེད།” ཐུར་
བཟའ་དེ་མ་ཐག་ཁོང་ཁྲོ་ལངས་ཏེ། གཞན་གྱིས་བདག་གིར་བཟུང་བའི་རང་ཉིད་ཀྱི་མེས་
རྒྱལ་དུ། ཏག་ཏག་གནས་སྐབས་འདི་ཙམ་དུའང་བཟོ་གྲྭ་རུ་བཟོ་བའི་ཚོགས་པ་བཙུགས་
ཤིང་། སློབ་ཆེན་པ་དག་སློབ་འཁྲིད་ལ་བཤོལ་བ་སོགས་རྒྱལ་ཁབ་བྱིངས་སུ་རྣམ་པ་མི་
འདྲ་བའི་ངོ་རྒོལ་རབ་དང་རིམ་པ་བྱེད་བཞིན་པའི་གནས་ཚུལ་འཇར་མན་གྱི་སྐད་འཆལ་
འཆོལ་ཞིག་ལས་ཕ་རོལ་པོར་གསལ་བཤད་བྱས་ལ། དེ་ནས “གནས་ཚུལ་ནི་ངོ་མ་འདི་
འདྲ་ཞིག་རེད། འོན་ཏེ། བློ་ཡུལ་ལས་འདས་པ་ཞིག་ལ། ད་ནི་མི་སུས་ཀྱང་དོ་སྣང་བྱེད་
ཀྱིན་མི་འདུག” ཅེས་ལབ་བྱུང་།
སྐབས་འདིར། སྤྱང་གྲུང་འཛོམས་པའི་བུད་མེད་ཅིག་དུས་ཐོག་ཏུ་གཞུང་ལས་ཁང་དུ་
འཛུལ་འོངས་ཏེ། ཁོ་གཉིས་ཀའི་ཁ་བརྡའི་མཚམས་བཅད་བྱུང་བས། གཙོ་སྒྲིག་པར་ཁུར་
བོ་གང་ཞིག་ཕོག་སོང་བ་ལྟ་བུའི་བདེ་སྣང་ཞིག་བྱུང་། བུད་མེད་དེས་ཡིག་ཆ་གང་ཞིག་
ཕར་གཏོད་ཀྱིན “ངས་གཅེར་བུ་རིང་ལུགས་པ་དག་མཚོ་ངོགས་སུ་ཉི་མར་ལྡེ་བཞིན་པའི་
འདྲ་པར་སྐོར་ཞིག་ཁྱེར་འོངས་ཡོད” ཅེས་བཤད་བྱུང་།
དེ་མ་ཐག གཙོ་སྒྲིག་པ་ཅུང་ཟད་དོགས་མི་བདེ་བར་གྱུར། ཁོས་རྣམ་ཀུན་ཐན་ཁེ་
སོགས་དྲག་པོའི་ལས་འབའ་ཞིག་པར་དུ་བསྐྱོན་པའི་ཆེ་ཁིའི་བུད་མེད་འདིས། མཚོ་
འགྲམ་གྱི་གཅེར་བུ་བ་དེ་དག་གི་འདྲ་པར་མཐོང་ཚེ་འཕྲལ་མར་ཁོང་དགོད་དང་སྣ་དགོད་
བྱས་མི་ཡོང་གྲང་སྙམ་ཞིང་། ལམ་སང་འདྲ་པར་དེ་དག་མདུན་ཅོག་གི་ཟུར་ཞིག་ཏུ་དེད།
དེའི་མུར། སྔོན་ཏག་ཏག་ལ་གཞུང་ལས་ཁང་དུ་འཛུལ་འོངས་པའི་བུད་མེད་དེར་ཕྱོགས་
ནས “ངས་ཁྱོད་ལ་ཕུ་རཱ་རྒུའི་ལས་གྲོགས་ཤིག་ངོ་སྤྲོད་བྱེད། མོས་བརྩམས་ཆོས་མཆོག་ཏུ་
གྱུར་པ་སྐོར་ཞིག་བསྣམས་ཡོང་འདུག” ཅེས་བརྗོད་བྱུང་།
བུད་མེད་དེས་ཐུར་བཟར་ལག་འཇུ་ཙམ་བྱས་རྗེས། ཐུར་བཟའི་འདྲ་པར་དག་ཡར་
བླངས་ནས་ལྟ་མགོ་བརྩམས་ཤིང་། “ངའི་འདྲ་པར་འདི་དག་ལའང་གཟིགས་ཙམ་
གནོངས་དང” ཞེས་བཤད།
ཐུར་བཟས་ཡིག་ཆ་དེ་ཚུར་བླངས་ནས་མོའི་འདྲ་པར་དག་ཕྱི་རུ་བཏོན་བྱུང་།
གཙོ་སྒྲིག་པས་ཧ་ལམ་འགྱོད་བཤགས་ལྟ་བུའི་ངག་སྒྲོས་ཤིག་གིས “འདི་ནི་ཁྱོད་
ཀྱིས་འདྲ་པར་དང་ཁ་ཁ་སོ་སོ་ཡིན་པ་རེད” ཅེས་བཤད།
“མ་རེད། དོན་དུ་གཅིག་པ་གཅིག་རྐྱང་རེད།” ཐུར་བཟས་དེ་མ་ཐག་འདི་ལྟར་
ལབ་བྱུང་།
སྐད་ཆ་འདིའི་ནང་དོན་སུས་ཀྱང་གོ་མི་སྲིད། ངས་ཀྱང་ཐུར་བཟས་མཚོ་ངོགས་
ཀྱི་སྒྲེན་པོ་དང་ཨུ་རུ་སུའི་བཙན་འཛུལ་གཅིག་ཏུ་བཤད་པ་འདིར་འགྲེལ་བ་ཅི་ཡང་མི་
རྙེད། མོས་འདྲ་པར་གྱི་མ་ཕྱི་དེ་དག་ལ་ཞིབ་ཏུ་ལྟ་བཞིན་འདུག་ལ། ལྷག་པར་དུ་དེ་དག་གི་
གྲས་ཀྱི་འདྲ་པར་གཅིག་ལ་དུས་ཡུན་ངེས་ཅན་ཞིག་ལ་ཅེར་ནས་བསྡད་བྱུང་། དེ་རུ་དུད་
ཚང་ཆེ་གེ་མོ་ཞིག་གི་བཟའ་མི་བཞི་སྟར་ཕྲེང་སྒོར་མོར་བསྒྲིགས་ཤིང་། གོས་མེད་གཅེར་
བུར་བུད་པའི་ཨ་མ་དེ་མར་བསྒུར་ནས་བྱིས་པ་རྣམས་ལ་བལྟས་འདུག་པས། ནུ་འབུར་
ཆེན་པོ་དེ་མ་ཐག་རླུགས་འདུག་པ་ནི་འོ་མའི་གནས་སྐབས་ཀྱི་བ་དྲུས་མ་ཞིག་གམ་ར་མ་
ཞིག་དང་གཉིས་སུ་མི་འདུག མོའི་ཁྱོ་གས་ཀྱང་རྐེད་པ་བསྒུར་ནས་རྒྱབ་ཤ་ཁྱོད་ལ་གཏད་
འདུག་པས། བརླ་བར་ན་མངོན་པའི་རླིག་འབྲས་ནི་འོ་འཛིན་ཆུང་ཆུང་ཞིག་དང་ཡོངས་
སུ་མཚུངས།
“འདྲ་པར་འདི་ཁྱེད་ཀྱི་བློར་འབབ་ཀྱིན་མེད་པ་འདྲ།” གཙོ་སྒྲིག་པས་དེ་ལྟར་
དྲིས་བྱུང་།
“པར་ལེགས་པོ་ཞིག་བླངས་འདུག"
‘ངས་བསམས་ན་འདྲ་པར་གྱི་ནང་དོན་གྱིས་མོ་དོགས་མི་བདེ་བར་བཏང་བ་
འདྲ།” བུད་མེད་པར་ལེན་པ་དེས་དེ་ལྟར་བཤད་ཅིང་། དེ་ནས་ཀྱང་མུ་མཐུད་དུ “ཁྱེད་ཀྱི་
རྣམ་འགྱུར་ལ་བརྟགས་ན། ཕལ་ཆེར་གཅེར་བུར་ཆུ་ལ་རྐྱལ་སའི་མཚོ་འགྲམ་དུ་སོང་མ་
མྱོང་བ་འདྲ” ཞེས་ཀྱང་ལབ་བྱུང་།
“ང་ངོ་མ་འགྲོ་མྱོང་མེད།” ཐུར་བཟས་དེ་ལྟར་བཤད།
གཙོ་སྒྲིག་པ་གད་མོ་དང་བཅས “ངས་བལྟས་ཙམ་གྱིས་ཁྱེད་རང་གང་ནས་འོངས་པ་
ཤེས་ཀྱི་འདུག གུང་ཁྲན་ཏང་གི་རྒྱལ་ཁབ་ཏུ་མི་ཚང་མ་ཆོས་ལུགས་པ་ཏག་ཏག་དང་འདྲ་
བར་འདུག ངོ་མ་བསམ་ཡུལ་ལས་འདས་པ་ཞིག་རེད” ཅེས་བརྗོད་བྱུང་།
བུད་མེད་པར་ལེན་པ་དེས་ཨ་མ་ཞིག་གི་ངག་སྒྲོས་ལས “གཅེར་བུར་བུད་པའི་ལུས་
པོ་ཅི་རེད། ཧ་ཅང་རྒྱུན་ལྡན་ཞིག་རེད། རྒྱུན་ལྡན་དུ་སྣང་བ་ཡོད་ཚད་ད་གཟོད་མཛེས་པ་
མ་ཡིན་ནམ” ཞེས་ལབ་པར་བྱེད།
ཐུར་བཟས་དེ་མ་ཐག་རང་ཉིད་ཀྱི་མ་རྒན་གཅེར་བུར་བུད་དེ་ཁྱིམ་དུ་ཡར་འགྲོ་མར་
འགྲོ་བྱེད་པའི་ངང་ཚུལ་དེ་དྲན་བྱུང་། མོས་རྣམ་ཀུན་གོས་མེད་གཅེར་བུར་མངོན་པའི་ཨ་
མ་སུ་ཞིག་གིས་མཐོང་བར་དོགས་ཏེ་སྒེའུ་ཁུང་གི་ཡོལ་བ་འཐེན་ཅི་ཐུབ་བྱས་མོད། འོན་
ཏེ། མོ་ལ་ཐོབ་པ་ནི་ནམ་ཡང་ཁྲེལ་དགོད་འབའ་ཞིག་ལས་མེད་ཅིང་། ད་ལྟའི་བར་དུ། མོས་
དགོད་སྒྲ་དེ་ད་དུང་ཐོས་ཐུབ་པ་འདྲ།
བུད་མེད་པར་ལེན་པ་དེས་ཐུར་བཟའ་ཁྲིད་ནས་ཆང་ཁང་ཞིག་ཏུ་སོང་སྟེ་འཚིག་ཇ་
ལ་རོལ།
“ཁྱེད་ཀྱིས་བསྐྱོན་པའི་འདྲ་པར་དེ་དག་ལ་དོན་སྙིང་ངེས་ཅན་ཞིག་འདུག ངས་
ཁྱེད་ནི་བུད་མེད་ཀྱི་ལུས་པོར་ཚོར་ཤེས་ཁྱད་པར་བ་ཡོད་མཁན་ཞིག་ཡིན་པ་ཚོར་བྱུང་།
ཁྱེད་ཀྱིས་ངས་ཅི་ཞིག་སྟོན་བཞིན་པ་ཤེས་ངེས། ངས་ནི་འདོད་པའི་ཉམས་འགྱུར་སྣ་
ཚོགས་སྟོན་བཞིན་པའི་བུ་མོ་ལོ་ཆུང་དེ་རིགས་ཟེར་བ་ཡིན།”
“ཨུ་རུ་སུའི་ཐན་ཁེ་ཡི་མདུན་དུ་འོ་བྱེད་བཞིན་པ་དེ་དག་ཟེར་རམ།”
“འོ་ལེ། དེ་དག་ཟེར་བ་ཡིན། ཁྱེད་ནི་མ་འོངས་པར་གཞན་དྲིང་མི་འཇོག་པའི་པར་
ལེན་པ་ཞིག་ཏུ་འགྱུར་ངེས། འོན་ཏེ། བཀད་དང་པོའི་གནས་སྐབས་སུ་པར་གྱི་མ་དཔེར་
རུང་བའི་མི་ཞིག་རྙེད་དགོས་པ་སྨོས་ཅི་དགོས། གལ་སྲིད་ཁྱེད་དང་འདྲ་བར་ལས་དང་
པོ་བའི་བུ་མོ་ཞིག་ཡིན་ཚེ། དེ་ལས་ལེགས་པ་མེད། དེའི་རྗེས་སུ། ཁྱེད་ཀྱིས་འདྲ་པར་རེ་
བླངས་ཏེ་དུས་དེབ་ཁང་དུ་བསྐུར་ཆོག་པ་རེད། རེད་དེ། ཁྱེད་ཀྱི་སྙན་གྲགས་རྒྱས་པར་
ད་དུང་ཡང་དུས་ཡུན་ངེས་ཅན་ཞིག་འགྲོ་སྲིད། ཡིན་ཡང་། དུས་སྐབས་འདིའི་རིང་ལ།
ངས་ཁྱེད་ལ་རོགས་རམ་བྱ་ཆོག ངས་ཁྱེད་རང་གསར་འགོད་པ་ཞིག་ལ་ངོ་སྤྲོད་བྱ། ཁོས
《ཁྱེད་ཀྱི་མེ་ཏོག་ལྡུམ་ར》ཞེས་པའི་ལེ་ཚན་ཞིག་གཉེར་གྱིན་ཡོད། གཅིག་བྱས་ན་ཁོ་ལ་
འདྲ་པར་མཁོ་ཡང་སྲིད། དཔེར་ན་མེ་ཏོག་དྲང་སྲོང་གྲུ་གུ་དང་མེ་ཏོག་རྒྱ་སེའི་
འདྲ་པར་སོགས་ལྟ་བུ།”
གཞན་ཕན་གྱི་བསམ་པ་འབའ་ཞིག་དྲན་པའི་བུད་མེད་འདིའི་ཁ་གཏད་དུ་བསྡད་
ཙ་ན། ཐུར་བཟས་ཀྱང་ལྷག་བསམ་རྣམ་དག་གིས “ཁྱེད་ལ་དངོས་གནས་བཀའ་དྲིན་
ཆེ” ཞེས་བརྗོད་དགོས་བྱུང་།
འོན་ཏེ། ཅང་མ་འགོར་བར། མོའི་སེམས་སུ་ངས་མེ་ཏོག་དྲང་སྲོང་གྲུ་གུ་པར་ལེན་
དགོས་དོན་ཅི་ཡོད་ཨང་སྙམ་ལ། ཕུ་རཱ་རྒུར་བརྒྱུད་མྱོང་བ་ཡོད་ཚད་ཡང་བསྐྱར་མགོ་
བརྩམ་དགོས་པ་དྲན་ཙ་ན། མོར་སྐྱུག་བྲོ་བའི་ཚོར་བ་ཞིག་ཐོལ་གྱིས་སྐྱེས་ཡོང་སྟེ། ལས་
ཀ་ཞིག་གམ། ལས་རིགས་ཤིག་གི་སླད་དུ། ཐ་ན་འདྲ་པར་ཆུང་ངུ་ཞིག་དུས་དེབ་ཏུ་འགོད་
པར་ཡང་རང་ཉིད་ཧྲིལ་བོ་བསྟིམ་དགོས་པ་ནི་ཧ་ཅང་ཐབས་རྡུགས་ཤིག་རེད་ཨང་སྙམ།
མོ་ནི་མིང་གྲགས་སྐམ་པོ་ཞིག་གི་ཆེད་དུ་ནམ་ཡང་ཧབ་ཐོབ་རྒྱག་པར་དགའ་བའི་མི་དེ་
རིགས་མིན་ཏེ། མོ་ལ་མཁོ་བ་ནི་ཏག་ཏག་མ་རྒན་གྱི་འཇིག་རྟེན་དེ་དང་རིང་དུ་གྱེས་འདོད་
པ་ཙམ་ཡིན། རེད་ཨང་། གློ་བུར་དུ། མོས་འདི་དག་ཡོད་ཚད་རྟོགས་སོང་། རྒྱ་ལ་བློ་གཅིག་
སེམས་གཅིག་གིས་པར་ལེན་པའི་ལས་ཀ་འདི་བསྒྲུབ་ནུས་ཚེ། མོ་ལས་ཀ་གཞན་དག་
ལའང་བློ་གཅིག་སེམས་གཅིག་གིས་ཞུགས་མི་ཐུབ་པ་ཅི་ལ་ཡོད། པར་ལེན་པའི་ལས་ཀ་
འདི་ནི་ཏག་ཏག་མོ་རང “མི་གྲལ་དུ་ཚུད” ཐབས་ཙམ་དང་། ཐའོ་མཱ་སི་དང་མཉམ་དུ་
འཚོ་བ་སྐྱེལ་ཐབས་ཙམ་ལས་མ་འདས།
“ངའི་ཁྱོ་ག་ནི་སྨན་པ་ཞིག་ཡིན་པས།
ཁོས་ངེད་གཉིས་ཀྱི་འཚོ་ཚིས་ཕེར་བ་ཁྱེད་
ཀྱིས་ཀྱང་མཁྱེན་གསལ་ལྟར་རེད། དེ་བས། ངས་འདྲ་པར་ལེན་དགོས་དོན་མེད།” ཐུར་
བཟས་དེ་ལྟར་ལབ་བྱུང་།
“ཁྱེད་ཀྱིས་པར་བླངས་པ་དེ་འདྲའི་ལེགས་ཀྱང་། ད་ནི་མི་ལེན་ཟེར་བ་ངོ་མ་གོ་
དཀའ་བ་ཞིག་རེད།" བུད་མེད་པར་ལེན་པ་དེས་འདི་ལྟར་ཕྱིར་ལན་ལྟ་བུ་ཞིག་བཏབ་བྱུང་།
རེད་ཨང་། ཨུ་རུ་སུའི་བཙན་འཛུལ་གྱི་སྐབས་སུ་བླངས་པའི་འདྲ་པར་དག་ནི་
དམིགས་བསལ་ཞིག་ཏུ་བརྩིས་ཆོག འདྲ་པར་དེ་དག་ནི་མོས་ཐའོ་མཱ་སིའི་ཆེད་དུ་བླངས་
པ་མིན་གྱི། དེ་དག་ནི་ཞོགས་འུར་གྱིས་ཀུན་ནས་བསླངས་ཏེ་བླངས་པ་ཞིག་ཡིན། དེའང་
འདྲ་པར་བསྐྱོན་པར་ཞོགས་ལངས་པ་ཞིག་མ་ཡིན་པར། ཞེ་འཁོན་རྩོད་པར་ཞོགས་ལངས་
པ་ཞིག་ཡིན། གནས་ཚུལ་དེ་ལྟ་བུ་ད་ནི་ནམ་ཡང་འབྱུང་མི་སྲིད། ཡང་གཅིག་བཤད་ན། ད་
ནི་ཞོགས་འུར་ལངས་ཏེ་བསྐྱོན་པའི་འདྲ་པར་དེ་རིགས་ལ་དགའ་མཁན་མི་འདུག འདྲ་
པར་དེ་དག་ད་ལྟ་གཞི་ནས་རྙིངས་དྲགས་འདུག རྙིངས་དྲགས་པས། ད་ནི་ཏག་ཏག་མེ་
ཏོག་དྲང་སྲོང་གྲུ་གུ་ལྟ་བུའི་རིགས་བྲིན་པའི་སྐབས་ཡིན་མོད། འོན་ཏེ། མེ་ཏོག་དེ་རིགས་
ཀྱིས་ཐུར་བཟར་སྤྲོ་བ་ཅི་ཡང་བསྐྱེད་ཐུབ་ཀྱིན་མི་འདུག
“ཁྱེད་ཀྱིས་བསྟོད་དྲགས་སོང་། འོན་ཏེ། ང་རང་སྔར་བཞིན་རང་ཁྱིམ་དུ་འདུག་
འདོད། ང་ལ་ལས་ཀ་ཅི་ཡང་མི་མཁོ།” ཐུར་བཟས་འདི་ལྟར་བཤད།
བུད་མེད་པར་ལེན་པ་དེས་འཕྲལ་མར “ཁྱེད་རང་དེ་ལྟར་འདུག་བཟོད་དམ” ཞེས་
དྲིས་བྱུང་།
“མེ་ཏོག་དེ་རིགས་པར་ལེན་པ་ལས། ང་ནི་རང་ཁྱིམ་དུ་བསྡད་པས་དགའ།” ཐུར་
བཟས་ཚམ་ཚོམ་མེད་པར་དེ་ལྟར་བཤད།
“མེ་ཏོག་དེ་དག་པར་ལེན་དགོས་ཀྱང་། དེ་ནི་ཁྱེད་རང་ཉིད་འབའ་ཞིག་ལ་དབང་
བའི་འཚོ་བ་རེད། འོན་ཏེ། གལ་སྲིད་ཁྱེད་ནི་རང་ཉིད་ཀྱི་ཁྱོ་གའི་ཆེད་དུ་གསོན་ནས་
བསྡད་ཚེ། དེ་ནི་ཁྱེད་ལ་དབང་བའི་འཚོ་བ་ཞིག་ཡེ་ནས་མ་རེད།” བུད་མེད་པར་ལེན་པ་
དེས་དེ་ལྟར་བརྗོད།
གློ་བུར་དུ། ཐུར་བཟའ་ཅུང་ཟད་ཁྲོས་ཏེ “ངའི་འཚོ་བ་ནི་ངའི་ཁྱོ་ག་ཡིན་པ་ལས་མེ་
ཏོག་དེ་དག་མིན” ཞེས་བཤད་བྱུང་།
བུད་མེད་པར་ལེན་པ་དེས་ཀྱང་ཅུང་ཟད་ཁྲོ་བའི་ངག་གིས “ཁྱེད་ཀྱིས་རང་ཉིད་སྐྱིད་
པར་འདོད་དམ" ཞེས་དྲིས་བྱུང་།
“ང་རང་ཤིན་ཏུ་སྐྱིད།” ཐུར་བཟས་འདི་ལྟར་ལབ་བྱུང་། (སྔར་བཞིན་ཁྲོས་པའི་
ཚུལ་དུ་ལབ)
“བུད་མེད་ཅིག་གི་ངག་ལས་སྐད་ཆ་འདི་འདྲ་ཞིག་འོངས་ཚེ། དེ་ནི་ངེས་པར་
དུ………” བུད་མེད་པར་ལེན་པ་དེས་མུ་མཐུད་དུ་བཤད་མ་བྱུང་།
འོན་ཏེ། ཐུར་བཟས་སྐད་ཆ་དེའི་མཇུག་སྐྱོང་བའི་ཟོལ་གྱིས “དེ་ནི་ངེས་པར་དུ་
མཐོང་རྒྱ་མེད་པའི་རྟགས་རེད། ཁྱེད་ཀྱིས་འདི་ལྟར་བཤད་འདོད་དམ” ཞེས་བརྗོད།
བུད་མེད་པར་ལེན་པ་དེས་དབུགས་ངལ་ཙམ་གསོས་རྗེས། “མ་རེད། མཐོང་རྒྱ་མེད་
པས་མ་རེད། རྗེས་ལུས་ཡིན་པས་རེད” ཅེས་ལབ་བྱུང་།
ཐུར་བཟས་ཅི་ཞིག་ལ་བསམ་བློ་གཏོང་བའི་ཚུལ་གྱིས “ཁྱེད་ཀྱིས་བཤད་པ་དེ་རང་
རེད། ངའི་ཁྱོ་གས་ཀྱང་ང་ལ་དེ་ལྟར་ལབ་ཡོང” ཞེས་བཤད།
ཐའོ་མཱ་སི་བསྟུད་མར་ཉིན་འགའི་རིང་ལ་སྨན་ཁང་དུ་བསྡད་པས་ཐུར་བཟའ་
གཅིག་པུ་རང་ཁྱིམ་དུ་ལུས། འོན་ཏེ། སྟབས་ལེགས་པ་ཞིག་ལ་ད་དུང་ཁི་རེན་ནུས་ཡོད་
པ་རེད། མོ་ཁི་རེན་ནུས་དང་མཉམ་དུ་ཕྱི་རོལ་ལ་འཆམ་འཆམ་དུ་སོང་ཆོག་ཅིང་། ཕྱི་
རོལ་ཏུ་འཕྱན་ནས་སླར་ཁྱིམ་དུ་ལོག་མ་ཐག མོ་རྣམ་ཀུན་མར་བསྡད་དེ་འཇར་མན་
ནམ་ཧྥ་རན་སིའི་སྐད་ཡིག་སློབ་དེབ་ཅིག་ལ་བལྟ་བར་རྩོམ། འོན་ཏེ། མོའི་སེམས་ཁམས་
དེ་འདྲའི་སྐྱིད་པོ་རང་མ་བྱུང་བས། དམིགས་པ་གཅིག་ལ་གཏད་པར་དཀའ་ཁག་ངེས་
ཅན་ཞིག་བྱུང་། མོས་ནམ་རྒྱུན་ཟླ་བྷི་སི་ཁི་མོ་སི་ཁོ་ནས་ཕྱིར་ལོག་རྗེས་རྒྱང་བསྒྲགས་
ལས་སྤེལ་བའི་གཏམ་བཤད་དེ་དྲན་འོངས། ཁོས་ཡང་སྙིང་ཅི་ཞིག་བཤད་ཟིན་པ་མོས་
ཅི་ཡང་དྲན་གྱིན་མི་འདུག ཡིན་ཡང་། མོའི་ཐོས་འཛིན་གྱི་ལམ་དུ་རྣམ་ཀུན་ཁོའི་ངག་
སྒྲོས་ལྡབ་ལྡིབ་དེ་བྲག་ཅར་འཁོར་ཡོང་། གློ་བུར་དུ། མོའི་ཡིད་ལ་ཟླ་བྷི་སི་ཁི་དྲན་བྱུང་
སྟེ། བདག་དབང་ཡོད་པའི་རྒྱལ་ཁབ་ཅིག་གི་གཙོ་འཛིན་གང་ཞིག རང་ཉིད་ཀྱི་རྒྱལ་
ཁབ་ཏུ་གཞན་གྱིས་འཛིན་བཟུང་བྱས་ཤིང་། བཙན་གྱིས་ཁྲིད་དེ་ཡོ་ཁི་རེན་རི་ཁྲོད་ཀྱི་
གནས་ག་ལ་བ་ཞིག་ཏུ་བསྟུད་མར་ཉིན་བཞིའི་ཡུན་ལ་ཁྲིམས་འགལ་གྱིས་བཙོན་དུ་
བཅུག ཁོ་ཚོས་ཟླ་བྷི་སི་ཁིར་ཤེས་སུ་འཇུག་འདོད་པ་ནི་ལོ་ངོ་བཅུ་གཉིས་ཀྱི་སྔ་རོལ་ཏུ་
ཁོ་ཚོས་ཧན་རྒུ་རེའི་ནེ་རྒེ•ཨ་ཡུམ་བསད་པ་ནང་བཞིན། མི་འགྱང་བར་ཁོ་ལའང་སྲོག་
ཁྲིམས་གཅོད་ངེས་པ་དེ་རེད། དེའི་རྗེས་སུ། ཁོ་ཚོས་ཟླ་བྷི་སི་ཁི་མོ་སི་ཁོ་རུ་ཁྲིད་ཅིང་།
ལུས་པོ་བཀྲུས་ཤིང་སྨ་ར་བཞར། ལྭ་བ་གསར་པ་བསྐོན་ཞིང་མགུལ་ཆིངས་ཀྱང་མདུད་
རྗེས། ཁོ་རང་ལག་དམར་གྱི་ལག་ཏུ་མི་འཇོག་པར་ཁས་འཆེས་ཏེ། ཁོ་ལ་ཡང་བསྐྱར་
རང་ཉིད་རྒྱལ་ཁབ་ཀྱི་གཙོ་འཛིན་དུ་བསྐོ་རུ་བཅུག དེ་ནས་སྒྲོག་ཙེ་ཞིག་གི་མཐའ་
རུ་བྷུ་རའེ་བཟི་ནེའུ་ཧྥུའུ་ཡི་ཁ་གཏད་དུ་སྡོད་དུ་བཅུག་ནས་གྲོས་མོལ་
བྱ་རུ་བཅུག
ཁོས་བརྙས་བཅོས་ཚད་མེད་པ་ཞིག་མྱངས་རྗེས་སླར་རྒྱལ་ནང་དུ་ལོག་སྟེ། བརྙས་
བཅོས་ཚད་མེད་པ་ཞིག་མྱངས་ཟིན་པའི་མང་ཚོགས་ལ་གཏམ་བཤད་ཅིག་སྤེལ།
འཚེར་
སྣང་གིས་གཟིར་དྲགས་པས། ཁོ་ནི་སྨྲ་བའང་མི་ལྕོགས་པའི་ཚོད་དུ་ལྷུང་འདུག ཐུར་
བཟས་ཁོས་སྐད་ཆ་བཤད་སྐབས་ཀྱི་ཆད་མ་མཐུད་ཀྱི་ངང་ཚུལ་དེ་ནམ་ཡང་བརྗེད་ཐབས་
བྲལ། དེ་ནི་ཡིད་སེམས་སྐྱོ་བ་ཞིག་རེད། ཁོ་རང་ངལ་དུབ་ཀྱིས་ཟིན་ནམ། ཡང་ན་ནད་
ཀྱིས་བཏབ་བམ། དེ་མིན་ན་ཁོ་ཚོས་ཁོ་ལ་དུག་དྲངས་ཟིན་ནམ། ཡང་ན་རེ་ཐག་ཆད་པས་
རེད། ཟླ་བྷི་སི་ཁིས་ཤུལ་དུ་ཅི་ཡང་བཞག་མེད་པར་བརྗོད་མི་རུང་སྟེ། ཆེས་མ་མཐའ་ཡང་
ཡིད་སེམས་སྐྱོ་བའི་སྐད་ཆའི་གཅོད་མཚམས་རིང་བོ་དེ་ནི་ཅིས་ཀྱང་བརྗེད་དཀའ་བ་
ཞིག་རེད། སྒྲ་སྡུད་འཕྲུལ་ཆས་ལ་ཉན་བཞིན་པའི་མང་ཚོགས་ཡོངས་ཀྱི་ཁ་གཏད་དུ། ཁོས་
ནི་དབུགས་ཀྱང་ལེན་དཀའ་བར་གྱུར་པས། ཡང་ནས་ཡང་དུ་དབུགས་འབྱིན་རྔུབ་བྱེད་
བཞིན་འདུག སྐྱི་གཡའ་བའི་སྐད་ཆའི་གཅོད་མཚམས་དེ་རུ། རྒྱལ་ཁབ་ཧྲིལ་བོའི་ཞེད་
སྣང་གིས་ཁེངས་འདུག
ཏག་ཏག་བཙན་འཛུལ་བྱས་རྗེས་ཀྱི་ཉིན་བདུན་པར། མོས་ཉིན་རེའི་ཚགས་པར་
ཁང་ཞིག་གི་རྩོམ་སྒྲིག་ཁང་དུ་ཁོའི་གཏམ་བཤད་ལ་མཉན་པ་རེད། ཉིན་དེ་དག་གི་
རིང་ལ། ཚགས་པར་ཁང་འདི་ནི་འགོག་རྒོལ་ལས་འགུལ་གྱི་གཡུལ་ས་གལ་ཆེན་ཞིག་
ཏུ་གྱུར། སྐབས་དེར། རྩོམ་སྒྲིག་ཁང་གི་མི་ཡོད་ཚད་དེ། ཟླ་བྷི་སི་ཁིའི་གཏམ་བཤད་ལ་
ཉན་བཞིན་པའི་མི་ཡོད་ཚད་ཀྱིས་ཁོ་ལ་སྡང་སེམས་བཅངས་ཡོད། ཁོས་དགྲ་བོ་ལ་མགོ་
བསྒུར་བར་སྡང་སེམས་བཅངས་ཡོད། ཁོ་ཚོས་ཁོའི་བརྙས་བཅོས་ཀྱི་ཆེད་དུ་བརྙས་
བཅོས་མྱོང་དགོས་པས། ཁོའི་ཉམ་ཆུང་ནུས་མེད་ཀྱི་རང་གཤིས་དེས་ཁོ་ཚོ་ཆེས་ཆེར་ཁྲོ་
རུ་བཅུག
འོན་ཏེ། ད་ལྟ་བཟི་རེ་ཁི་རུ་སྐབས་དེའི་ངང་ཚུལ་དག་ཡིད་ལ་འཁོར་འོངས་དུས།
མོས་ཟླ་བྷི་སི་ཁི་ལ་མཐོང་ཆུང་གི་བསམ་པ་ཅི་ཡང་བཅངས་མེད་ལ། “ཉམ་ཆུང” ཞེས་
པའི་བརྡ་འདིའང་ཞིབ་ཏུ་བསམས་ན་ཁོའི་ངོས་འཛིན་འབའ་ཞིག་ཏུ་གྱུར་ན་མི་རུང་
སྟེ། རང་ལས་སྟོབས་ཆེ་བ་གང་ཞིག་གི་མདུན་དུ་སྐྱེ་བོ་རྣམས་ནམ་ཡང་ཉམ་ཆུང་ངུར་
སྣང་ཡོང་བས་རེད། ཐ་ན་ཟླ་བྷི་སི་ཁི་ལྟ་བུའི་གཟུགས་པོ་སྟོབས་ཆེན་ཞིག་ཡོད་ཀྱང་
དེ་ག་ལས་མ་འདས། ཉམ་ཆུང་ཞེས་པ་འདིས་སྔོན་ཚེ་མོ་རང་ཞེ་མཇེད་དུ་བཅུག་མྱོང་
ལ། སྐྱུག་བྲོ་བར་ཡང་བྱས་མྱོང་། ད་དུང་མོ་རང་ཉིད་ཀྱི་མེས་རྒྱལ་དང་ཡང་ཁ་འབྲལ་
དུ་བཅུག འོན་ཏེ། ཏག་ཏག་སྐབས་ཐོག་འདིར། དེས་ནི་མོའི་ཡིད་ཀྱི་དང་བ་འདྲེན་
པར་བྱེད། མོས་རང་ཉིད་ཉམ་ཆུང་བ་དེ་ཡིན་པ་ཤེས་ལ། རང་ཉིད་ཉམ་ཆུང་བའི་གྲས་སུ་
གཏོགས་པའང་ཤེས་པར་མ་ཟད། རྒྱལ་ཁབ་ཉམ་ཆུང་ཞིག་ལ་གཏོགས་པའང་ཤེས་ཡོད།
དེ་བས། མོས་རང་ཉིད་དེ་དག་ལ་གློ་བ་ཉེ་དགོས་ཨང་བསམས་བྱུང་། རྒྱུ་མཚན་ཁོ་ཚོ་ནི་
ཉམ་ཆུང་བ་དེ་ཡིན་པས་རེད། ཁོ་ཚོ་ནི་ཉམ་ཆུང་དྲགས་ཏེ་དབུགས་ཀྱང་ལེན་དཀའ་བ་
དག་ཡིན་པས་རེད།
མོ་རང་ཉམ་ཆུང་ལ་བློ་ཕྱོགས་པ་ནི་མགོ་ཡུ་འཁོར་བའི་ཚོར་བ་དེར་བློ་ཕྱོགས་པ་
དང་འདྲ་ལ། ཉམ་ཆུང་གིས་དེ་ལྟར་མོའི་དང་བ་འདྲེན་དོན་ནི་རང་ཉིད་མ་གཞི་ནས་
ཉམ་ཆུང་ཞིག་ཡིན་པས་རེད། མོ་ཡང་བསྐྱར་ཕྲག་དོག་གིས་གཟིར་ནས་ལག་པ་འདར་
བཞིན་པ་ཐའོ་མཱ་སིས་མཐོང་ཙ་ན། ཁོས་མོའི་ལག་པ་དམ་པོར་བཅངས་ནས་ལྷོད་ལ་
འབབ་ཏུ་འཇུག་འདོད་མོད། འོན་ཏེ། མོས་ཤེད་ཤུགས་ཡོད་རྒུས་རང་ཉིད་ཀྱི་ལག་པ་
ཕྱིར་བླངས་བྱུང་།
“ཅི་རེད། ”
“ ཅང་མ་རེད། ”
“ངས་ཁྱོད་ལ་ཅི་ཞིག་བསྒྲུབ་དགོས་སམ།”
ད་ལྟ་ལས་ལོ་བཅུའམ་ཉི་ཤུས་རྒས་སོང་ན་སྙམ།”
“ངས་ཁྱོད་རང་རྒས་སོང་ན་སྙམ།
ཏག་ཏག་སྐབས་དེར། མོས་བཤད་འདོད་པ་ནི “ངས་ཁྱོད་རང་ཉམ་ཆུང་ཞིག་ཏུ་གྱུར་
ན་སྙམ། ང་དང་འདྲ་བའི་ཉམ་ཆུང་ཞིག་ཏུ་གྱུར་ན་སྙམ” ཞེས་པ་དེ་རེད།
ཁི་རེན་ནུས་འགྱུར་ལྡོག་ལ་ཧ་ཅང་སུན་པས། སུའེ་ཙེར་ལ་འགྲོ་འདོད་ཡེ་ནས་མི་
འདུག ཁྱི་ཞིག་ལ་མཚོན་ན། དུས་ཀྱི་བགྲོད་པ་ནི་དྲང་ཐིག་གི་རྣམ་པ་ཞིག་མ་ཡིན་ལ།
མདུན་ནས་མདུན་དུ་སྐྱོད་པ་ཞིག་ཀྱང་མིན་པར་མ་ཟད། གོམ་པ་རེ་རེ་བཞིན་རྒྱང་རིང་དུ་
བསྙེགས་འགྲོ་བ་ཞིག་ཀྱང་མིན་ཏེ། དེ་ནི་ཆུ་ཚོད་འཁོར་ལོའི་ཁབ་རྩེ་དང་འདྲ་བར་འཁོར་
ནས་ཡོད་པ་ཞིག་ཡིན། ཆུ་ཚད་འཁོར་ལོའི་ཁབ་རྩེ་ནི་སྨྱོས་པའི་ཚུལ་གྱིས་མདུན་ཕྱོགས་
འབའ་ཞིག་ལ་རྒྱུགས་པ་ཞིག་མིན་གྱི། དེས་ནི་ཉིན་མཚན་དུས་དྲུག་ཏུ་རང་ཉིད་ཀྱི་འཁོར་
ལམ་ཞིག་དེད་ནས་སྐོར་བ་རྒྱག་བཞིན་ཡོད། ཕུ་རཱ་རྒུ་རུ། ཁོ་ཚོས་འབོལ་ཁྲི་གསར་པ་ཞིག་
ཉོས་པའམ། ཡང་ན་མེ་ཏོག་གི་གནས་ཙམ་སྤོས་པས་ཀྱང་ཁི་རེན་ནུས་ཁོང་ཁྲོ་ལང་བར་
བྱེད་དེ། འགྱུར་བ་དེ་དག་གིས་མོའི་དུས་ཚོད་ཀྱི་འདུ་ཤེས་དཀྲུགས་པས་རེད། རྒྱ་ལ་སུ་
ཞིག་གིས་ཆུ་ཚོད་འཁོར་ལོ་ཡང་ནས་ཡང་དུ་བསྣོགས་ཚེ། གང་དེའི་ཁབ་རྩེ་ཡང་འཁྲུགས་
འགྲོ་བར་གདོན་མི་ཟ།
འོན་ཏེ། རིང་བོ་མ་སོང་བར། ཁི་རེན་ནུས་ཀྱིས་བཟི་རེ་ཁི་རུ་ཡོད་པའི་རང་ཁྱིམ་དུ་
སྔ་མའི་དུས་ཚོད་དང་གོམས་གཤིས་རྙེད་པར་གྱུར། ཞོགས་པར། ཁི་རེན་ནུས་ཕུ་རཱ་རྒུ་རུ་
ཡོད་པ་ནང་བཞིན་ཁོ་གཉིས་ཀའི་མལ་ཁྲི་རུ་མཆོངས་འོངས་ཏེ་ཉིན་གསར་པ་ཞིག་གི་
སྒོ་འཕར་ཕྱེ་འོངས་ལ། དེའི་རྗེས་སུ། ཐུར་བཟའ་དང་ཆབས་ཅིག་སྔ་མོ་ནས་སྒོར་བུད་དེ་
ཞོགས་རྩལ་ལ་རྒྱུག་པར་བྱེད། གནས་འདི་རུའང་ཁུ་རེན་ནུས་ཕུ་རཱ་རྒུ་རུ་ཡོད་པ་དང་འདྲ་
བར་ཕྱི་རོལ་ཏུ་ཉིན་རེར་ཐེངས་རེ་འཁྲིད་དགོས་ཀྱི་ཡོད།
ཁི་རེན་ནུས་ནི་ཁོ་གཉིས་ཀའི་འཚོ་བ་རུ་ནམ་ཚོད་འཛིན་པའི་བྱ་ཕོདང་མཚུངས་
པས། བློ་ཕམ་ཡིད་ཆད་ཀྱི་གནས་སྐབས་དག་ཏུའང་། ཐུར་བཟའི་སེམས་སུ་ཆུང་དུ་ན་ཁྱི་
གུ་འདིའི་དོན་དུའང་ཨམ་གཙིགས་སྡོམ་དགོས་པར་བསམས་ཡོད། རྒྱུ་མཚན་ཁྱི་གུ་འདི་
ནི་རང་ཉིད་ལས་ཀྱང་ཉམ་ཆུང་ལ། ཐ་ན་ཟླ་བྷི་སི་ཁི་དང་རྒྱབ་ཏུ་བསྐྱུར་བའི་རང་ཉིད་ཀྱི་
མེས་རྒྱལ་ལས་ཀྱང་ཉམ་ཆུང་བར་སྣང་བས་རེད།
ཉིན་ཞིག་ལ། ཕྱི་རོལ་ཏུ་འཆམ་འཆམ་ལ་སོང་ནས་ཕྱིར་འོངས་མ་ཐག ཁ་པར་གྱི་སྒྲ་
གྲགས་བྱུང་། མོས་ལམ་སང་ཁ་པར་ཡར་བླངས་ཏེ་ཕ་རོལ་པོ་སུ་ཡིན་མིན་དྲིས།
ཁ་པར་གཏོང་མཁན་ནི་འཇར་མན་གྱི་སྐད་སྨྲ་བའི་བུད་མེད་ཅིག་རེད། མོས་ཐའོ་མཱ་
སི་འཚོལ་གྱིན་ཡོད་ཟེར། བུད་མེད་དེའི་སྐད་གདངས་སུན་སྣང་གིས་ཁེངས་འདུག་ཅིང་།
ཐུར་བཟས་སྐད་གདངས་དེ་རུ་ཅིས་ཀྱང་མཐོང་ཆུང་གི་ཆ་ཞིག་ཡོད་པར་ཁ་ཚོན་བཅད།
མོས་ཐའོ་མཱ་སི་ཕྱི་རུ་ཕྱིན་སོང་བས། ཕྱིར་ནམ་ཡོང་ཡང་ཆ་མེད་ཡིན་ཚུལ་བརྗོད་པ་ན།
བུད་མེད་དེས་ཁ་པར་ལས་ཧབ་ཆ་ཡང་ཡང་རྒྱག་བཞིན་བདེ་མོ་ཙམ་ཡང་མི་འཇོག་པར་
ཐུར་བཟས་དོན་དག་འདི་སེམས་ལ་འཛིན་དོན་མེད་པ་གསལ་བོར་རྟོགས། དེ་ནི་
ཕལ་ཆེར་སྨན་ཁང་གི་ནད་གཡོག་ཅིག་གམ། ནད་པ་ཞིག ཡང་ན་དྲུང་ཡིག་ཅིག གང་
ལྟར་སུ་ཡིན་ཡང་ཡིན་དུ་ཆུགས་སྙམ་མོད། འོན་ཏེ། མོའི་སེམས་པ་འཁྲུགས་སོང་། ད་ནི་
མོའི་དམིགས་པ་གཅིག་ལ་གཏད་ཐབས་ཡེ་ནས་མི་འདུག ཐ་ན་འདི་ལྟ་བུའི་དོན་ཕྲན་
ཚེགས་ཤིག་ཀྱང་བཟོད་དཀའ་བར་འདུག་པས། ཐུར་བཟས་ད་ནི་རང་ཉིད་ལ་ཕུ་རཱ་རྒུ་རུ་
ཡོད་དུས་ཀྱི་སྟོབས་ཤུགས་དེ་ལྟ་བུ་ཞིག་ཀྱང་མེད་པ་གཞི་ནས་རྟོགས་བྱུང༌།
སྐྱེས་བུ་གང་ཞིག་རྒྱལ་ཁབ་གཞན་དུ་འཚོ་བ་ནི་བར་སྣང་དུ་འཐེན་པའི་རྣོ་སྐུད་ཅིག་
ཏུ་བགྲོད་པ་དང་མཚུངས་ཏེ། གང་དེའི་རྐང་འོག་ན་ཐོགས་ས་དང་བརྟེན་ས་ཅི་ཡང་མེད།
འོན་ཏེ། དེ་ཉིད་སོ་སོའི་རྒྱལ་ཁབ་ཏུ་འཚོ་བའི་གནས་སྐབས་སུ། མི་སུ་ལའང་མེས་རྒྱལ་
ཞེས་པའི་གནས་མལ་དྲོན་མོ་འདི་ཡོད་པས། རང་ཁྱིམ་དུ་བསླེབས་པ་ཇི་བཞིན་མི་སེམས་
དྲོད་ཀྱིས་ཁེངས་ཡོང་། རྒྱུ་མཚན་ནི་དེ་རུ་རང་ཉིད་ཀྱི་ཁྱིམ་མི་དང་ལས་གྲོགས། གྲོགས་
པོ་སོགས་ཡོད་ཅིང་། རིང་ནས་གོམས་པའི་ཕ་སྐད་ཀྱིས་ཕན་ཚུན་ལ་སེམས་ངོགས་བསྟན་
ཆོག ཡིན་ཡང་། ཕུ་རཱ་རྒུ་རུ། མོ་བརྟེན་ས་ཐའོ་མཱ་སི་གཅིག་པུ་ལས་མེད། ངོ་མ་ཁོ་རང་
འབའ་ཞིག་ཡིན། འོན་ཏེ། དེ་ཡང་སེམས་ཀྱི་རྟེན་གཞི་ཙམ་ལས་མ་འདས། གནས་འདི་རུ།
མོའི་ཡོད་ཚད་ཁོ་ལ་བརྟེན་ཡོད་པས། རྒྱ་ལ་ནམ་ཞིག་ཁོས་མོ་རང་གཡུགས་པར་གྱུར་ན།
མོ་ནི་ཅི་འདྲ་ཞིག་ཏུ་འགྱུར་སྲིད་ཨང་། མོས་ནི་ཅིས་ཀྱང་ཁོ་རང་འཆོར་གྱིས་དོགས་པའི་
ཞེད་སྣང་ཁྲོད་རང་ཉིད་ཀྱི་མི་ཚེ་རྫོགས་དགོས་སམ།
ཐུར་བཟས་ཁོ་གཉིས་ཀའི་ཐུག་འཕྲད་ནི་ཐོག་མ་ཉིད་ནས་ནོར་འཁྲུལ་ཞིག་མིན་
ནམ་སྙམ། ཉིན་དེར་མོས་མཆན་འོག་ཏུ《ཨན་ནཱ•ཁི་རེན་ནུས་ནཱ》བཙིར་འོངས་པ་ནི་
ཏག་ཏག་ཐའོ་མཱ་སི་འབྲིད་བྱེད་ཀྱི་ཐོབ་ཐང་འཛིན་ཡིག་རྫུན་མ་ཞིག་ཡིན། ཁོ་གཉིས་
ཀར་བརྩེ་བ་ལྷད་མེད་ཅིག་ཡོད་དུ་སྲིད་ཀྱང་། ཁོ་གཉིས་ཀས་ཕན་ཚུན་ལ་དམྱལ་བའི་
དོང་ཆེན་རེའང་བརྐོས་ཡོད། ཁོ་གཉིས་ནི་ཕན་ཚུན་ལ་ཤིན་ཏུ་དུངས། འདི་ནི་ངོ་མ་
ཡིན། དེ་བས། འདི་ལས་རྟོགས་ཐུབ་པ་ནི་ནོར་འཁྲུལ་དེ་ནི་ཁོ་གཉིས་ཀས་ལན་པས་
མ་ཡིན་ལ། ཁོ་གཉིས་ཀའི་བྱ་སྤྱོད་ཀྱིས་ལན་པས་ཀྱང་མ་ཡིན། ཐ་ན་འགྱུར་བག་རྒོད་
པའི་སེམས་ཀྱི་རྣམ་རྟོག་གིས་ཀྱང་མ་ཡིན་པར། ཁོ་གཉིས་ཀའི་མི་འདྲ་བའི་ཆ་ཞིག་
གིས་ལན་པ་སྟེ། ཁོ་ནི་སྟོབས་ཆེ་དྲགས་ཤིང་མོ་ནི་ཉམ་ཆུང་དྲགས་པས་རེད། མོ་ནི་ཟླ་
བྷི་སི་ཁི་དང་འདྲ་བར། སྐད་ཆ་ཚིག་གཅིག་བཤད་པར་ཡང་སྐར་མ་ཕྱེད་ཙམ་གྱི་གཅོད་
མཚམས་འཇོག་དགོས་པའི་གནས་སུ་ལྷུང་འདུག་ལ། མོ་ནི་རང་ཉིད་ཀྱི་མེས་རྒྱལ་དང་
འདྲ་བར། ངག་ལྡབ་ལྡིབ་ཏུ་ལྐུགས་ཤིང་། དབུགས་ཀྱི་རྒྱུ་བའང་འགག་ལ་ཉེ་བ། སྨྲ་
བའང་མི་ལྕོགས་པའི་ཚོད་དུ་གདའ།
ཏག་ཏག་སྟོབས་ཆེན་གང་ཞིག་ཉམ་ཆུང་དུ་གྱུར་ནས་ཉམ་ཆུང་བར་འཚེ་བར་དཀའ་
བའི་ཚེ། ཉམ་ཆུང་བ་གང་དེར་ཅིས་ཀྱང་དེ་དང་གྱེས་པའི་བློ་སྤོབས་དགོས་པ་རེད།
མོའི་སེམས་སུ་འདི་ལྟར་དྲན་ཞིང་། དེའི་མུར། མཁུར་ཚོས་ཁི་རེན་ནུས་ཀྱི་མགོ་བོར་
གླན་ནས “ཁི་རེན་ནུས། ང་ལ་ལེ་བདའ་མ་བྱེད། ཡང་བསྐྱར་གནས་གཞན་ཞིག་ཏུ་སྤར་
དགོས་པར་གྱུར" ཞེས་བཤད་བྱུང་།
ཐུར་བཟའ་འཁོར་སྒམ་གྱི་གྲུ་ག་ཞིག་ཏུ་འཁུམས་ནས་སྡོད་ཅིང་། མོའི་རྡོག་ཁྲེས་ལྕི་
མོ་དེ་མགོ་བོའི་ཡང་སྟེང་དུ་བཞག་འདུག ཁི་རེན་ནུས་མོའི་རྐང་པའི་ལོགས་ཤིག་ཏུ་
ཙོག་སྟེ་འདུག སྐབས་དེར། མོའི་ཡིད་ལ་ཨ་མ་དང་མཉམ་དུ་ཡོད་དུས་ཞོར་ལས་སུ་འགྲོ་
སའི་ཆང་ཁང་དེའི་མ་བྱན་འཁོར་ཡོང་། མ་བྱན་གང་དེས་ནམ་ཡང་དུས་ངེས་མེད་དུ་མོའི་
འཕོངས་ཚོས་ལ་ཐལ་ལྕག་རེ་གཞུ་བའི་གོ་སྐབས་དེ་འཆོར་དུ་མི་འཇུག་ཅིང་། མི་མང་
ཚོགས་པའི་དབུས་སུ་མོ་དང་མཉམ་དུ་འཁྲིག་པ་སྤྱོད་རྒྱུ་ཡིན་ཞེས་ལན་གཅིག་མིན་དུ་
ལབ་མྱོང་། སྐབས་འདིར་མོའི་ཡིད་ལ་ཏག་ཏག་ཁོ་རང་དྲན་འོངས་པ་ནི་ངོ་མ་དགོད་བྲོ་བ་
ཞིག་རེད། མོ་ལ་མཚོན་ན། མ་བྱན་དེས་ནི་མོ་རང་སྐྱུག་བྲོ་བའི་བྱ་དངོས་ཡོད་ཚད་མཚོན་
ཡོད། ཡིན་ཡང་། བར་སྐབས་འདིར། མོའི་ཡིད་ལ་དྲན་པ་ནི་འཕྲལ་མར་ཁོ་རང་བཙལ་ཏེ།
“ཁྱོད་ཀྱིས་སྔོན་མར་ང་ལ་ཉལ་འདོད་རབས་སྨྲས་པ་མ་ཡིན་ནམ། དེས་ན་ཤོག་ཡ། ད་ནི་
ང་རང་གཞི་ནས་བསླེབས་ཟིན” ཞེས་བརྗོད་འདོད་པ་དེ་རེད།
སླར་ཐའོ་མཱ་སིའི་གན་དུ་མི་ལྡོག་པའི་ཆེད་དུ། མོས་ལག་སྣེ་རུ་བསྒྲུབ་རྒྱུའི་ལས་ཀ་
ཞིག་རྙེད་ན་ཅི་མ་རུང་སྙམ་ཞིང་། གློ་བུར་དུ། འདས་པའི་ལོ་ངོ་བདུན་གྱི་དྲན་པ་ཡོད་ཚད་
ཤུལ་མེད་དུ་བསུབ་པའི་འདུན་པ་དྲག་པོ་ཞིག་སྐྱེས་འོངས། འདིའང་མགོ་ཡུ་འཁོར་སྟངས་
ཤིག་སྟེ། མིའི་མིག་དབང་འཁྲུལ་ཞིང་ཀླད་པ་འཁྱོམས་ཡོང་བའི་ཚོར་བ་ཞིག་གམ། གང་
ཞིག་ཏུ་ལྟུང་བར་འདོད་པའི་འདུན་པ་འགོག་ཐབས་བྲལ་བ་ཞིག་ཀྱང་རེད།
ངས་མགོ་ཡུ་འཁོར་བ་ནི་རང་ཉིད་ཀྱི་ཉམ་ཆུང་བའི་ཆ་དེས་མྱོས་པས་རེད་ཅེས་སྨྲར་
བཏུབ། རང་ཉིད་ཉམ་ཆུང་བ་ཤེས་བཞིན་དུ་འབད་འབུངས་མི་བྱེད་ཅིང་། དེ་ལས་ལྡོག་སྟེ་
བག་མེད་ཀྱི་ལས་འབའ་ཞིག་ལ་གཡེངས་ནས་དུས་འདའ་བར་བྱེད། མི་ཞེས་པ་འདི་ནམ་
ཞིག་རང་ཉིད་ཀྱི་ཉམ་ཆུང་བའི་ཆ་དེས་མྱོས་པར་གྱུར་ཚེ། ད་ནི་བག་མེད་པར་ཉམ་ཆང་
ངུའི་ཚུལ་གྱིས་སྡོད་པར་བྱེད་དེ། སྐྱེ་བོ་ཀུན་གྱི་མིག་མདུན་དུ། ཁྲོམ་སྲང་དུ་ཐང་ལ་འགྱེལ་
ཞིང་། ཐང་གི་ས་ངོས་ལས་ཀྱང་དམའ་བའི་གནས་སུ་འགྱེལ་བར་ཡང་བྱེད།
མོས་སེམས་སུ་རང་ཉིད་ཕུ་རཱ་རྒུ་རུ་ལུས་མི་རུང་ཞེས་གསལ་འདེབས་ཡང་ཡང་བྱས་
ཤིང་། པར་ལེན་གྱི་ལས་ཀ་འདིའང་མི་སྒྲུབ་པར་སེམས་ཐག་རྦད་ཀྱིས་བཅད། ད་ལྟ་མོ་རང་
ཕ་ཡུལ་གྱི་གྲོང་བརྡལ་ཆུང་ངུ་དེར་ལྡོག་འདོད་དེ། དང་ཐོག་ཐའོ་མཱ་སིས་མོ་རང་ཁྲིད་ཡོང་
སའི་གྲོང་བརྡལ་ཆུང་ངུ་དེར་ལོག་ན་སྙམ།
འོན་ཏེ། ཕུ་རཱ་རྒུར་འབྱོར་རྗེས། ད་དུང་དོན་བྱ་ཙག་ཙིག་རེས་རྐྱེན་པས། མོའི་འགྲུལ་
བཞུད་ཡང་ནས་ཡང་དུ་ཕྱི་རུ་མི་བསྒྱང་ཀ་མེད་བྱུང་།
དེ་རུ་ཉིན་ལྔ་ཙམ་འགོར་རྗེས། ཐའོ་མཱ་སི་གློ་བུར་དུ་མོ་ཡོད་ས་དེར་བསླེབས་བྱུང་། ཐའོ་
མཱ་སི་མཐོང་མ་ཐག་ཁི་རེན་ནུས་མྱུར་མོར་ཁོའི་པང་ལ་མཆོངས་འོངས་ཤིང་། ཁི་རེན་ནུས་
ཁོའི་པང་ལར་མཆོངས་པ་དེས་ཁོ་གཉིས་ཀས་སྐབས་ཐོག་དེར་ཕན་ཚུན་ལ་ཁ་གྲག་མི་དགོས་
པར་གྱུར་པས། ཕན་ཚུན་དོགས་མི་བདེ་བའི་གནས་སྐབས་དེའང་བསྐྱུང་ཐུབ་པར་གྱུར།
ཁོ་གཉིས་ཀ་ཁ་བའི་ཀློང་དུ་ཁ་གཏད་དུ་འགྲེང་ནས་སྡོད་ཅིང་། གྲང་ནས་འདར་སིག་
སིག་བྱེད།
དེའི་མུར། ཁོ་གཉིས་ཀ་ཕན་ཚུན་ལ་བསྙེས་ནས་སོང་ལ། དེ་ནི་འོ་བྱེད་མ་མྱོང་བའི་
དགའ་རོགས་ཆ་གཅིག་དང་ཡོངས་སུ་མཚུངས།
“བདེ་མོ་ཡིན་ནམ།” ཁོས་དེ་ལྟར་དྲིས།
“འུན།”
“ཁྱོད་ཚགས་པར་ཁང་དུ་བུད་སོང་ངམ།”
“ངས་ཁ་པར་བཏང་བ་ཡིན།”
“ཅི་འདྲ་རེད།”
“ཅང་མ་རེད། ངས་བསྒུགས་ཏེ་ཡོད།”
“ཅི་ཞིག་ལ་བསྒུགས་ཡོད་དམ།”
མོས་ཅི་ཡང་མ་བཤད། མོས་རང་ཉིད་ཀྱིས་སྒུག་བཞིན་པ་ཁོ་ཡིན་ཞེས་ཇི་ལྟར་
བཤད་ཨང་།
ད་ནི་སླར་ཡང་ང་ཚོས་བཤད་ཟིན་པའི་གནས་སྐབས་དེ་བསྐྱར་ཟློས་ཤིག་བྱེད།
སྐབས་དེར་ཐའོ་མཱ་སི་རེ་ཐག་ཆད་ཅིང་ཕོ་བའི་ན་ཟུག་གིས་གཟིར་དྲགས་པས། དགོང་
མོར་གཉིད་ཁུགས་དུས་ཧ་ཅང་འཕྱི།
ཅུང་ཙམ་འགོར་རྗེས། ཐུར་བཟའ་གཉིད་ལས་སད་བྱུང་། (ཨུ་རུ་སུའི་གནམ་གྲུ་དག་
གིས་ཕུ་རཱ་རྒུའི་བར་སྣང་དུ་ལྡིང་སྐོར་ཡང་ཡང་རྒྱག་ཅིང་། ལྡིར་ལྡིར་དུ་མཆེད་འོངས་
པའི་འཛེར་སྒྲ་ལ་མཚམས་ཚིགས་ཅི་ཡང་མེད་པས། མི་རྣམས་ཀྱིས་གཉིད་ཐུན་ཙམ་
ཡང་ལེན་དཀའ) མོའི་ཡིད་ལ་ཆེས་ཐོག་མར་འཁོར་འོངས་པ་ནི་འདི་ལྟ་སྟེ། ཁོ་གནས་
འདིར་འོངས་པ་ནི་རང་ཉིད་ཀྱི་སླད་དུ་རེད་ལ། རང་ཉིད་ཀྱི་དབང་གིས་ཁོའི་ལས་དབང་
ལ་འགྱུར་ལྡོག་བྱུང་བ་རེད། དེས་ན། གནས་སྐབས་འདི་ནས་བཟུང་སྟེ། ཁོས་མོ་ལ་འགན་
འཁུར་དགོས་པ་མ་ཡིན་པར། མོས་ཁོ་ལ་འགན་འཁུར་དགོས་པ་རེད་ཨང་སྙམ།
འོན་ཏེ། མོའི་སྣང་ངོར། འགན་འཁྲི་འདི་ནི་རང་ཉིད་ཀྱིས་ལྕོགས་པ་ཞིག་མིན་ཨང་
ཡང་སྙམ་བྱུང་།
དེ་ནས་མོས་ཡང་བསྐྱར་འདི་ལྟར་དྲན་བྱུང་། ཁ་སང་། ཁོ་རང་མོའི་སྒོ་དྲུང་དུ་མངོན་
ནས་ཅང་མ་འགོར་བར། ཕུ་རཱ་རྒུའི་ཆོས་ཁང་ཞིག་ལས་ཆུ་ཚོད་དྲུག་པའི་ཅོང་སྒྲ་མཆེད་
འོངས། དེ་བཞིན་དུ། ཁོ་གཉིས་ཆེས་ཐོག་མར་ཕྲད་དུས་ཀྱང་། ཆུ་ཚོད་དྲུག་པ་ནི་མོའི་
ལས་ཚོགས་གྲོལ་བའི་དུས་ཚོད་ཡིན་ལ། མོས་ཁོ་རང་ཁ་གཏད་ཀྱི་སྲིད་དུ་རིང་བའི་རྐུབ་
སྟེགས་སེར་པོ་ཞིག་ཏུ་བསྡད་འདུག་པ་མཐོང་། ཏག་ཏག་སྐབས་འདིར། མོས་ཆུ་ཚོད་དྲུག་
པར་རན་པའི་ཅོང་སྒྲ་གྲགས་འོངས་པ་ཐོས།
མིན་ཏེ། འདི་ནི་རྨོངས་དད་ཅིག་ག་ལ་ཡིན། འདི་ནི་བདེ་བ་ཞིག་སྟེ། བདེ་བ་དེས་མོ་
རང་སེམས་གཅོང་ལྕི་མོ་དེ་ལས་བསྐྱབས་ཤིང་། མུ་མཐུད་དུ་འཚོ་བའི་རེ་བ་བསྩལ། བཀྲ་
ཤིས་པའི་ལྷ་བྱ་དེ་ཉིད་ཡང་བསྐྱར་མོའི་ཕྲག་མགོར་བབས་པ་རེད། མོའི་མིག་ཟུང་མཆི་
མ་ཀོར་རེར། འཁྲིས་སུ་ཡོད་པའི་ཁོའི་དབུགས་ཀྱི་རྒྱུ་བར་ཉན་ཞིང་། དེ་ནི་བདེ་སྐྱིད་ཅིག་
ཏུ་སེམས།

རབ་བྱེད་གསུམ་པ།
ལོག་པར་འགྲེལ་བའི་བརྡ།

ཇེ་ནེ་ཝ་ཞེས་པའི་གྲོང་ཁྱེར་འདི་ནི་ལྟེང་ཀས་ཁེངས་པ་ཞིག་སྟེ། དེ་དག་ལས་འགའ་
ཞིག་མཁའ་རུ་འཕྱུར་ཡོང་ལ་འགའ་ཞིག་ས་ནས་བརྡོལ་འོངས། གྲོང་ཁྱེར་གྱི་སྤྱི་གླིང་དུ་ད་
དུང་རོལ་དབྱངས་གཏོང་ས་ཞིག་ཀྱང་བསྐྲུན་ཡོད་ལ། སྔོན་མར་དེ་རུ་ནམ་རྒྱུན་དམག་གླུ་
ལེན་གྱིན་གདའ། ཐ་ན་སློབ་གྲྭ་ཆེན་མོ་འདིའང་ལྗོན་ཤིང་གིས་ཡལ་གས་ཡོངས་སུ་གཅུད་
འདུག སྔ་དྲོའི་སློབ་འཁྲིད་གྲོལ་རྗེས། ཧྥུའུ་རན་བཟི་སློབ་ཁང་དང་གྱེས་ནས་ཕྱི་རོལ་ཏུ་
ཕྱིན། ཆུ་གཏོར་བྱེད་ཀྱི་ཁ་ནས་ཐོར་འོངས་པའི་ཆུ་རྡུལ་ཕྲ་མོ་དག་གུད་ཀྱི་སྤང་ངོས་སུ་
འབབ་ཀྱིན་འདུག་ལ། སྐབས་འདིར། ཁོས་བདེ་སྣང་ཁྱད་པར་བ་ཞིག་ཚོར་ཡོང་། སློབ་
གྲྭའི་སྒོ་ཆེན་ལས་བུད་མ་ཐག་ཁོ་རང་ཐད་ཀར་དགའ་རོགས་ཚང་གཟས་ཏེ་སོང་། འདི་
ནས་བཟུང་མོ་ཚང་ལ་སྲང་ལམ་ཁ་ཤས་ཀྱིས་ཆོད་པ་ཙམ་ཡིན།
ཁོ་རྣམ་ཀུན་མོ་ཚང་ལ་སོང་ནས་ཡུན་ཙམ་རེར་སྡོད་པར་གོམས་ཡོད། ཡིན་ཡང་།
དེ་ནི་རིང་ནས་འདྲིས་པའི་གྲོགས་པོ་ཞིག་གི་ཚུལ་དུ་ཡིན་པ་ལས་དགའ་རོགས་ཤིག་
གི་དོད་ཀྱིས་ཡེ་ནས་མིན། རྒྱ་ལ་ཁོ་གཉིས་ཀས་ཇེ་ནེ་ཝ་རུ་ཡོད་པའི་རི་མོ་ཁང་འདིར་
འཁྲིག་པ་སྤྱད་ཚེ། ཁོ་ནི་ཉིན་གཅིག་ལ་བུད་མེད་གཉིས་ཀྱི་བར་ནས་འདུར་དགོས་པ་
ཞིག་ཏུ་གྱུར་ཏེ། སྔོན་ལ་ཆུང་མ་དང་དེ་ནས་དགའ་རོགས་ཀྱི་གན་དུ་འགྲོ་དགོས་པའམ།
ཡང་ན་སྔོན་ལ་དགའ་རོགས་དང་དེ་ནས་ཆུང་མའི་གན་དུ་བརྒྱུག་དགོས་པ་ཞིག་ཏུ་
འགྱུར་སྲིད། དེར་མ་ཟད། ཇེ་ནེ་ཝ་རུ། ཧྥ་རན་སིའི་གོམས་སྲོལ་ལྟར་བཟའ་ཟླ་གཉི་
ག་མལ་ཁྲི་གཅིག་ཏུ་ཉལ་དགོས་པས། རྒྱ་ལ་གོང་ལྟར་གྱུར་ཚེ། ཁོ་ནི་ཆུ་ཚོད་ཁ་ཤས་
ཀྱི་ཡུན་ལ་བུད་མེད་གཅིག་གི་མལ་ཁྲི་ནས་བུད་མེད་གཞན་ཞིག་གི་མལ་ཁྲི་རུ་ཉལ་
དགོས་པ་ཞིག་ཏུ་འགྱུར་ཅིང་། ཁོ་ལ་མཚོན་ན། འདི་ནི་རང་ཉིད་ཀྱི་དགའ་རོགས་དང་
ཆུང་མར་བརྙས་པ་ཙམ་དུ་མ་ཟད། མཐར་གཏུགས་ན་རང་ཉིད་ལ་བརྙས་པ་ཞིག་ཏུའང་
གྱུར་ཡོད།
ཉེ་བའི་ཟླ་ངོ་འདི་དག་གི་ཡུན་ལ། ཁོའི་སེམས་པ་བུད་མེད་འདིའི་ཕྱོགས་ལ་ཤོར་
ཡོད། ཁོས་ཁོ་གཉིས་ཀའི་བརྩེ་དུང་འདི་ཧ་ཅང་གཙིགས་ཆེན་དུ་འཛིན་ཅིང་འདིའི་ཆེད་
དུ་དཀའ་ལས་ཀྱང་མང་དུ་མྱོང་བཞིན་ཡོད། ཁོས་རང་ཉིད་ཀྱི་འཚོ་བ་རུ་བུད་མེད་འདི་ཁོ་
ནར་དབང་བའི་སྟོང་ཆ་ཞིག་ཆེད་དུ་བཞག་ཡོད་ལ། དེ་ནི་སུས་ཀྱང་བར་ཆད་བྱ་དཀའ་
བའི་འབྲོག་དགོན་པའི་བསྟི་གནས་ཁྱད་པར་བ་ཞིག་ཡིན། ནམ་རྒྱུན་ཕྱིའི་རྒྱལ་ཁབ་ཀྱི་
སློབ་ཆེན་ཁག་གིས་ཁོ་རང་དཔེ་འཁྲིད་དུ་གདན་འདྲེན་ཞུ་བཞིན་ཡོད། ད་ལྟ། ཁོ་རང་དེ་
ལ་རེ་ལྟོས་ཀྱིས་ཁེངས་འདུག་ལ། གདན་འདྲེན་ཞུ་མཁན་ཞིག་བྱུང་ཚེ་དེ་མ་ཐག་འགྲོ་
རྐྱང་བྱེད། དེ་ལྟ་མོད་ཀྱང་། བྱེས་སུ་འགྲོ་བའི་གོ་སྐབས་སྔར་བཞིན་ཉུང་དྲགས་པའི་ཚོད་
དུ་ཡོད་པས། ཁོས་རྣམ་ཀུན་འཐུས་མི་ཚོགས་ཆེན་དང་རིག་གཞུང་ཚོགས་འདུ་སོགས་ལ་
ཁ་གཡར་ཏེ། རང་ཉིད་ལ་བྱེས་སུ་འགྲོ་དོན་ངེས་ཅན་ཞིག་ཡོད་པ་ཆུང་མར་ཤེས་སུ་འཇུག
འདི་ལྟར་བྱུང་ན་ཁོས་དུས་ཚོད་མང་བོ་ཞིག་དགའ་རོགས་དང་མཉམ་དུ་སྐྱེལ་ཆོག་ལ།
དགའ་རོགས་ཀྱིས་ཀྱང་ཁོ་ལ་འདུག་རོགས་བྱ་ཆོག ཁོས་དུས་ཡུན་ཐུང་ངུ་ཞིག་གི་རིང་
ལ་མོ་ཁྲིད་ནས་ཡོ་རོབ་ཀྱི་གྲོང་ཁྱེར་འགར་གནས་སྐོར་དུ་སོང་ཟིན་ཞིང་། ད་དུང་ཨ་རིའི་
གྲོང་ཁྱེར་ཞིག་ཏུའང་སོང་མྱོང་།
“གལ་སྲིད་ཁྱོད་འཐད་པ་ཡིན་ན། ཉིན་བཅུ་ཙམ་གྱི་རྗེས་ནས་ངེད་གཉིས་པི་ལའེ་
མོ་རུ་སོང་ཆོག” ཁོས་འདི་ལྟར་བཤད་བྱུང་།
ང་རང་དེ་བས་ཀྱང་ཇེ་ནེ་ཝ་རུ་འདུག་འདོད།” མོ་རྒྱངས་ཤིང་དེའི་ཁ་གཏད་དུ་
འགྲེང་ནས་བྲིས་མ་ཚར་བའི་རི་མོ་ཞིག་ལ་ཞིབ་ལྟ་བྱེད་བཞིན་འདུག
ཧྥུའུ་རན་བཟིས་ཀུ་རེ་དང་བཅས “པི་ལའེ་མོ་ལན་གཅིག་མ་མཐོང་ཚེ། འཇིག་རྟེན་
འདིར་གསོན་པའང་དོན་མེད་རེད” ཅེས་བཤད།
“ངས་པི་ལའེ་མོ་མཐོང་མྱོང་།” མོས་ལམ་སང་འདི་ལྟར་ལབ་བྱུང་།
“མཐོང་མྱོང་ངམ།” ཁོས་ཕལ་ཆེར་ཕྲག་དོག་དང་བཅས་དེ་ལྟར་དྲིས།
“གྲོགས་མོ་ཞིག་གིས་ང་ལ་པི་ལའེ་མོའི་འདྲ་པར་ཞིག་བསྐུར་མྱོང་། འདྲ་པར་དེ་
ངས་གསང་སྤྱོད་དུ་སྦྱར་འདུག་པ་ཁྱོད་ཀྱིས་མ་མཐོང་ངམ།”
མོས་འདི་ལྟར་བཤད་ཅིང་། དེ་ནས་ཀྱང་མུ་མཐུད་དུ “ངས་ཁྱོད་ལ་གཏམ་རྒྱུད་ཅིག་
བཤད། དེ་ནི་དུས་རབས་འདིའི་དུས་མགོར་འཚོ་གཞེས་གནང་བའི་སྙན་ངག་པ་ཞིག་རེད།
སྙན་ངག་པ་དེ་གཞི་ནས་རྒས་ཟིན་པས། རྣམ་ཀུན་ཡི་གེ་བས་བསྐྱོར་ཏེ་འཆམ་འཆམ་ལ་
འགྲོ་བཞིན་ཡོད། ཉིན་ཞིག་ལ། ཡི་གེ་བས ‘རྒན་ལགས། ཡར་གཟིགས་དང་། ཀན་ནི་གྲོང་
ཁྱེར་འདིའི་བར་སྣང་ལས་འཕུར་བའི་གནམ་གྲུ་ཐོག་མ་དེ་རེད” ཅེས་བཤད་མོད། འོན་ཏེ།
སྙན་ངག་པ་དེས་ལྟ་ཙམ་ཡང་མི་བྱེད་པར་ཡི་གེ་བར ‘དེ་ཇི་འདྲ་ཞིག་ཡིན་པ་ངས་ཤེས་
ཐུབ' ཅེས་ལབ་བྱུང་། ཁྱོད་ཀྱིས་ཤེས་སོང་ངམ། ངའང་དེ་བཞིན་རེད། པི་ལའེ་མོ་ཇི་འདྲ་
ཞིག་ཡིན་སྲིད་པ་ངས་ཀྱང་ཚོར་ཐུབ། དེ་རུའང་གྲོང་ཁྱེར་གཞན་དུ་ཡོད་པའི་འགྲོན་ཁང་
དང་རླངས་འཁོར་སོགས་ཡོད་སྲིད། ཡིན་ཡང་ངའི་རི་མོ་ཁང་དུ། རི་མོ་རེ་རེ་ཁ་ཁ་སོ་སོ་
ཡིན” ཞེས་བཤད་བྱུང་།
ཧྥུའུ་རན་བཟི་གློ་བུར་དུ་སྐྱོ་ལྷང་ངེར་གྱུར། ཁོས་རྣམ་ཀུན་འཁྲིག་སྤྱོད་དང་དེ་ཉིད་
དམིགས་ཡུལ་དུ་གྱུར་པའི་གནས་སྐོར་གཉིས་དོན་དག་གཅིག་ལ་ངོས་བཟུང་ཡོད། དེ་
བས། “པི་ལའེ་མོ་རུ་འགྲོའམ” ཞེས་པ་ནི་འདོད་པའི་བརྡ་གང་ཞིག་བསྟན་པ་ཡིན་ལ།
“ང་རང་དེ་བས་ཀྱང་ཇེ་ནེ་ཝ་རུ་འདུག་འདོད” ཅེས་པ་འདིས། ཁོ་ལ་མཚོན་ན་ཏག་
ཏག་དོན་དག་ཅིག་གསལ་བཤད་བྱེད་ཐུབ་སྟེ། མོ་རང་གཞི་ནས་ཁོ་ལ་འགྲོགས་འདོད་
མེད་པ་དེ་རེད།
དགའ་རོགས་ཀྱི་ཁ་གཏད་དུ་གདེང་ཅི་ཡང་མེད་པ་འདི་ཅི་ལྟར་འགྲེལ་ལམ། ཁོ་ནི་
རང་ཉིད་ལ་ཡིད་ཆེས་ཀྱིས་ཁེངས་ན་ཆོག་ཨང་། ཁོ་གཉིས་ངོ་ཕྲད་ནས་ཅང་མ་འགོར་
བར། རང་འགུལ་གྱིས་ཉེ་བར་གཅར་མཁན་ནི་མོ་ཡིན་པ་ལས་ཁོ་རང་མིན། ཁོ་ནི་གསར་
བུ་ཕོ་སྒོ་ཅན་ཞིག་ཡིན་ལ། རིག་གཞུང་གི་འཕྲིན་ལས་ཀྱང་ཆེས་ཆེར་རྒྱས་བཞིན་པའི་
སྐབས་ཤིག་ཡིན། རྣམ་ཀུན་མཁས་པ་གཞན་དང་མཉམ་དུ་རིག་པའི་བརྒལ་བརྟག་ལ་
འཇུག་པའི་ཚེ། ཁོའི་བློ་གྲོས་ཀྱི་རྩལ་དང་རིགས་པའི་དཔྱད་སྟོབས་ཀྱིས་ཕ་རོལ་པོ་དག་
སྤ་བཀོང་བར་བྱེད། འོ་ན། ཁོ་ནམ་ཡང་མོ་རང་ཤོར་གྱིས་དོགས་པའི་སྐྱོ་གདུང་གིས་
གཟིར་དོན་ཅི་ཡིན་ནམ།
དེའི་རྒྱུ་མཚན་ནི་ཏག་ཏག་འདི་ལྟར་འགྲེལ་བ་ལས་འོས་མེད་དེ། ཁོ་ལ་མཚོན་ན།
བརྩེ་དུང་ཞེས་པ་ནི་སྤྱི་ཚོགས་འཚོ་བའི་ཆ་ཤས་ཤིག་མ་ཡིན་པར། དེ་ལས་ལྡོག་པ་ཞིག་སྟེ།
ཁོ་ལ་ཆ་བཞག་ན། བརྩེ་དུང་ནི་ཕངས་པ་མེད་པར་ཕ་རོལ་པོའི་འདོད་བློ་དང་བཀོད་སྒྲིག་
གི་དབང་དུ་འགྱུར་འདོད་པའི་འདུན་པ་ཞིག་ཡིན་ལ། དེ་ནི་དགྲ་བོར་མགོ་བཏགས་པའི་
དམག་མི་ཞིག་དང་མཚུངས་པར། ཐོག་མར་རང་ཉིད་ཀྱི་འཁོར་གསུམ་ཡོད་ཚད་ལུས་ནས་
འདོར་དགོས་པ་རེད། དེས་ན། མཚོན་རྒྱ་ཁབ་ཙམ་ཡང་མེད་པའི་གནས་སྐབས་སུ། ཁོས་
ཕས་ཀྱི་རྒོལ་བ་དེ་ཉིད་ནམ་ཞིག་ལ་ལྷགས་པར་སེམས་ཁྲེལ་མི་བྱེད་ཀ་མེད་དུ་འགྱུར། དེ་
བས། དྷུའུ་རན་བཟི་ལ་ཆ་བཞག་ན། བརྩེ་དུང་ཞེས་པ་ནི་ཕས་ཀྱི་རྒོལ་བ་གང་ཞིག་ལ་སྒུག་
པའི་གོ་རིམ་ཞིག་ཏུ་སྨྲས་ཆོག
ཧྥུའུ་རན་བཟི་སེམས་འཚིག་ནས་སྡོད་པའི་སྐབས་དེར། ཁོའི་དགའ་རོགས་ཀྱིས་སྨྱུ་
གུ་སར་བཞག་རྗེས་སྒོར་ཕྱིན་སོང་། ཕྱིར་ཡོང་དུས་ལག་ཏུ་རྒུན་ཆང་དམ་བེ་གང་ཐོགས་
འདུག་ཅིང་། ཁ་རོག་གེར་དམ་བེའི་ཁ་ཕྱེ་རྗེས། རྒུན་ཆང་ཕོར་བ་དོ་བླུགས་བྱུང་།
དེ་མ་ཐག ཁོར་སེམས་ནས་ལྗིད་ཏིག་ཏིག་གི་ཅི་ཞིག་སར་ཕོག་པའི་བདེ་སྣང་
ཞིག་སྐྱེས་ཡོང་། “ང་དེ་བས་ཀྱང་ཇེ་ནེ་ཝ་རུ་འདུག་འདོད” ཅེས་པ་ནི་མོས་ཁོ་དང་
མཉམ་དུ་འཁྲིག་པ་སྤྱོད་མ་འདོད་པས་མིན་པར། ཕྱིའི་རྒྱལ་ཁབ་ཀྱི་གྲོང་ཁྱེར་དེ་དག་
ལ་གནས་སྐབས་ཀྱི་ལྗོངས་རྒྱུར་འགྲོ་ཐེངས་རེར། ཁོ་གཉིས་ཀ་མཉམ་དུ་སྡོད་པའི་
དུས་ཚོད་ཧ་ཅང་ཐུང་དྲགས་པས། མོ་ལ་མཚོན་ན། དེ་ནི་བཟོད་དཀའ་ཞིག་ཏུ་གྱུར་
པས་རེད།
མོས་རང་ཉིད་ཀྱི་ཆང་ཕོར་ཡར་བཀྱགས་ཙམ་བྱས་ཤིང་དེ་ནས་རྒུན་ཆང་ཕོར་
བ་གང་བོ་དེ་ཞབས་དག་བརྒྱབ་སོང་། དེའི་མུར་ཧྥུའུ་རན་བཟིས་ཀྱང་རྒུན་ཆང་ཕོར་
བ་གང་བོ་དེ་ལྷག་ལུས་མེད་པར་འཐུངས་པ་ན། ཡིད་སེམས་གཏིང་ནས་ཚིམས་པའི་
དགའ་བ་ཞིག་ཐོལ་གྱིས་སྐྱེས་འོངས། རྒྱུ་མཚན་ནི་མོ་པི་ལའེ་མོ་རུ་འགྲོ་འདོད་མེད་པ་
ནི་མ་གཞིར་ཁོ་ལ་འདོད་པའི་རེ་བ་ཞུ་སྟངས་ཤིག་ཡིན་འདུག ཡིན་ཡང་། རང་ཉིད་ཀྱི་
དགའ་རོགས་འདིས་ཁོ་གཉིས་ཀའི་བར་གྱི་རྩ་དོན་གང་ཞིག་ལ་ཚོད་འགམ་པར་བྱེད་
པས། ཁོ་ལ་བློ་མི་བདེ་བའི་ཚོར་བ་ཞིག་ཀྱང་ཞར་དུ་སྐྱེས་འོངས། ཁོ་གཉིས་ཀྱི་བརྩེ་བ་
ལྷད་ཀྱིས་མི་གོས་པའི་ཆེད་དུ་དང་། ཁོ་གཉིས་ཀྱི་བརྩེ་བ་ཁྱིམ་ཚང་དང་རིང་དུ་གཡོལ་
ཆེད། ཁོས་སེམས་ཁྲེལ་དང་འབད་པ་ཇི་འདྲ་ཞིག་བྱས་མྱོང་བ་མོས་གཏན་ནས་ཚོར་
གྱིན་མི་འདུག
ཇེ་ནེ་ཝ་རུ་དགའ་རོགས་དང་མཉམ་དུ་འཁྲིག་པ་སྤྱོད་རྒྱུ་སྤངས་པ་ནི་དོན་དམ་དུ་
ཁོས་རང་ཉིད་ལ་ཉེས་ཆད་གཅོད་སྟངས་ཤིག་ཡིན། ཁོའི་ངོས་འཛིན་དུ། དེ་ནི་ནོར་འཁྲུལ་
ཞིག་གམ་སྡིག་ཉེས་རིགས་ཤིག་ཏུ་མཐོང་འོངས། ཁོ་དང་ཆུང་མའི་བར་གྱི་བཟའ་ཚང་གི་
འཚོ་བ་ནི་ཡོད་ཀྱང་ཆོག་ལ་མེད་ཀྱང་རུང་བ་ཞིག་ཏུ་གྱུར་ཡོད་མོད། འོན་ཏེ་ཁོ་གཉིས་
ཀ་སྔར་བཞིན་མལ་ཁྲི་གཅིག་ཏུ་ཉལ་ཞིང་། ཕན་ཚུན་གྱི་དབུགས་ཀྱི་རྒྱུ་བས་ནམ་གུང་
ཙམ་དུ་གཉིད་ལས་དཀྲོག་པར་བྱེད་ལ། ཕན་ཚུན་གྱི་ལུས་ཀྱི་དྲི་མར་ཡང་ཨམ་གཙིགས་
བསྡམས་ཏེ་སྡོད་དགོས་པ་ཞིག་ཡིན། ཁོ་ནི་རང་ཉིད་གཅིག་པུ་ཉལ་འདོད་པ་སྨོས་ཅི་
དགོས། ཡིན་ཡང་། མགོ་སྔས་ཐོག་གཅིག་ཏུ་ཉལ་བ་ནི་ད་གཟོད་ཁྱིམ་བཟའ་ཚང་ཞིག་གི་
དན་རྟགས་ཡིན་ལ། དན་རྟགས་ཤིག་ཡིན་ཚེ། གླགས་འཚོལ་མི་རུང་བ་ང་ཚོས་ཀྱང་ཤེས་
གསལ་རེད།
རྣམ་ཀུན་ཁོ་རང་ཆུང་མའི་གུད་དུ་མར་ཉལ་ཐེངས་རེར། ཁོས་དགའ་རོགས་ཀྱི་
སེམས་ལ་རང་ཉིད་འདི་ལྟར་ཉལ་བཞིན་པ་འཁོར་མི་ཡོང་གྲང་སྙམ་ཞིང་། དེ་ལྟར་དྲན་
ཐེངས་རེར། ཁོའི་སེམས་སུ་ནམ་ཡང་ནོངས་འགྱོད་དྲག་པོ་ཞིག་སྐྱེས་ཡོང་། དེ་བས། ཁོས་
ཆུང་མ་དང་མཉམ་དུ་ཉལ་བའི་མལ་ཁྲི་དང་དགའ་རོགས་དང་མཉམ་དུ་ཉལ་བའི་མལ་
ཁྲིའི་དབར། བར་ཐག་ངེས་ཅན་ཞིག་གིས་ཆོད་ན་སྙམ་གྱིན་ཡོད།
མོས་ཡང་བསྐྱར་རང་ཉིད་ལ་རྒུན་ཆང་ཕོར་བ་གང་བླུགས་ཏེ་ཧུབ་གང་བྱས་ཤིང་། དེ་
ནས་སྨྲ་བ་ཅི་ཡང་མེད་པར་ཅི་ཞིག་ལ་ཧད་ནས་འདུག ཚུལ་དེར་བལྟས་ན་ཧྥུའུ་རན་བཟི་
མོའི་གུད་དུ་མེད་པ་དང་མཚུངས། དེ་ནས་མོས་ག་ལེ་ག་ལེར་རང་ཉིད་ཀྱི་སྟོད་གོས་འཕུད་
མགོ་བརྩམས་ལ། བཟོ་ལྟ་དེ་ནི་ཟློས་གར་སློབ་འཁྲིད་ཀྱི་སློབ་མ་ཞིག་གིས་ཐོལ་བྱུང་དུ་
འཁྲབ་སྟོན་བྱེད་པ་དང་འདྲ་བར། རེ་ཞིག་མཐའ་འཁོར་གྱི་ཡོད་ཚད་རྨང་ནས་བརྗེད་དེ་
རང་ཉིད་གཅིག་པུའི་གནས་སྐབས་ཀྱི་ངང་ཚུལ་ཞིག་མངོན་འདུག
མོའི་ལུས་སུ་སྨད་གཡོག་ཐུང་ངུ་ཞིག་དང་ནུ་ཁེབས་ལས་ཅི་ཡང་ལྷག་མི་འདུག དེ་
ནས(ཁང་པ་རུ་མི་གཞན་ཞིག་ཀྱང་ཡོད་པ་གློ་བུར་དུ་དྲན་པ་བཞིན)མོ་དུས་ཡུན་རིང་བོ་
ཞིག་ལ་ཧྥུའུ་རན་བཟིར་ཅེར་ནས་འདུག
མོའི་ལྟ་ཕྱོགས་འདིས་ཁོ་རང་དོགས་མི་བདེ་བར་བཏང་། རྒྱུ་མཚན་ནི་མོས་དེ་ལྟར་
ལྟ་དོན་ཅི་ཞིག་ཡིན་པ་ཁོས་ཡེ་ནས་རྟོགས་མ་སོང་བས་རེད། རྣམ་ཀུན་དགའ་རོགས་དག་
གི་བར་དུ་རོལ་རྩེད་ཀྱི་སྒྲིག་ལམ་ལྟ་བུ་ཞིག་ཆགས་སྲིད་ལ། ཁོ་ཚོས་སྒྲིག་ལམ་དེ་ཉིད་ཇི་
བཞིན་དུ་ཚོར་དཀའ་ཡང་། དེ་ལ་ཁྲིམས་ཀྱི་བྱེད་ནུས་གང་རུང་ཞིག་ལྡན་པ་དང་འདྲ་བར།
གཏན་ནས་འགལ་མི་རུང་བ་ཞིག་ཡིན། ཡིན་ཡང་། སྔོན་ཏག་ཏག་གི་མིག་མདངས་དེ་
ཁོ་གཉིས་ཀའི་སྒྲིག་ལམ་ལས་རིང་དུ་འགོངས་པར་མ་ཟད། རྣམ་ཀུན་འདོད་པའི་དཔལ་
ལ་རོལ་དུས་ཀྱི་མིག་གི་ལྟ་སྟངས་དང་ལུས་ཀྱི་རྣམ་འགྱུར་ལྟ་བུ་ཞིག་ཀྱང་མ་རེད། མིག་
མདངས་དེ་རུ་འདོད་པའི་ཉམས་དང་ཆགས་པའི་ཚུལ་གང་ཡང་མེད་ལ། དེ་ནི་འདྲི་གཅོད་
རིགས་ཤིག་ཏུ་བརྗོད་པ་ལས་འོས་མེད་པ་འདྲ། ཡིན་ཡང་། ཧྥུའུ་རན་བཟིས་མོའི་མིག་
མདངས་དེས་ཅི་ཞིག་འདྲི་བཞིན་པ་ཡེ་ནས་ཚོར་མ་བྱུང་།
མོས་སྨད་གཡོག་མར་ཕུད་ཅིང་། ཁོའི་ལག་པ་དམ་པོར་བཟུང་རྗེས། གོམ་པ་
འགའི་མཚམས་ན་རྩིག་ལྡེབས་སུ་བསྙེས་ཏེ་ཡོད་པའི་མེ་ལོང་དེའི་ཕྱོགས་སུ་འཁོར།
མོས་ཁོའི་ལག་པ་ལྷོད་ཙམ་ཡང་མི་བྱེད་པར་མེ་ལོང་དུ་བལྟས་ནས་འདུག་ལ། འདྲི་
གཅོད་ཀྱི་མིག་མདངས་རྣོན་པོ་དེས་ལན་རེར་རང་ཉིད་ལ་ལྟ་ཙམ་དང་། ལན་རེར་ཁོ་
ལ་ལྟ་ཙམ་བྱེད།
མེ་ལོང་གི་གཤམ་དུ། མིའི་མགོ་རུས་རྫུན་མ་ཞིག་སྣང་བ་དེར་རྒྱ་ཞྭ་སྒོར་མོ་ཞིག་
བསྐོན་འདུག་ལ། མོས་ལུས་པོ་སྒུར་ཙམ་གྱིས་རྒྱ་ཞྭ་ཡར་བླངས་ནས་མགོ་ལ་གོན་ཙ་ན། མེ་
ལོང་དུ་མངོན་པའི་གཟུགས་བརྙན་དེ་ལ་ལམ་སང་འགྱུར་ལྡོག་བྱུང་སོང་། དེ་རུ་གསང་
གནས་སྒྲིབ་བྱེད་ཀྱི་ལྭ་བ་ཙམ་ལས་གྱོན་མེད་པའི་བུད་མེད་ཅིག་མངོན་ཞིང་། མོ་ནི་དེ་
ལྟར་ཡི་གར་འོང་ལ་དེ་ལྟར་ཁེངས་པས་སྙེམས་པ་ཞིག་སྟེ། ཉེ་བར་བསྙེན་དཀའ་བའི་ཚོར་
བ་ཞིག་ཚོད་ཚོད་ལ་བསྟབས་ཡོང་། མགོ་རུ་གྱོན་པའི་རྒྱ་ཞྭ་སྒོར་མོ་དེའང་དེ་འདྲའི་མིག་
ལ་མི་བདེ་བ་ཞིག་རེད། མོའི་ལག་མགོར་ནུབ་ལྭ་སྐྱ་བོ་ཞིག་གྱོན་ཞིང་སྐེ་ལ་མགུལ་ཆིངས་
མདུད་པའི་སྐྱེས་པ་ཞིག་ཁྲིད་འདུག
རང་ཉིད་ཀྱི་དགའ་རོགས་ཆ་མེད་ཆ་མེད་ཅིག་ཏུ་སྣང་ཡོང་བ་འདིས་ཁོ་རང་ཡང་
བསྐྱར་ཧ་ལས་སུ་བཅུག མོས་གོས་ཀྱི་སྒྲོག་གུ་གྲོལ་བ་ནི་ཁོ་དང་མཉམ་དུ་འཁྲིག་པ་སྤྱོད་
འདོད་པས་མིན་པར། དགོད་བྲོ་བའི་ཀུ་རེ་ཞིག་རྩེ་འདོད་པ་སྟེ། ཁོ་གཉིས་དབར་གྱི་རྩེད་
མོ་ཞིག་ལ་རོལ་འདོད་པ་ཙམ་རེད། ཁོས་དེའི་མུར་འཛུམ་ཆུང་ཞིག་བཏོད་ལ། དེ་ནི་མོའི་
སེམས་པ་རྟོགས་ཡོད་ཅེས་པའམ་དེ་ལ་འཐད་པ་ཡོད་ཅེས་པའི་བརྡ་རེད།
ཁོའི་སེམས་སུ་མོས་ཀྱང་རང་ཉིད་ལ་འཛུམ་ཆུང་ཞིག་སྟོན་སྲིད་པར་སྙམ་མོད། འོན་
ཏེ། ཁོའི་རེ་བ་དེ་སྟོང་ཟད་དུ་གྱུར་སོང་། མོས་སྔར་བཞིན་ཁོའི་ལག་པ་དམ་པོར་བཅངས་
ཏེ། མེ་ལོང་ངོས་ཀྱི་མི་དེ་གཉིས་ཀར་བལྟས་ནས་འདུག
རྩེད་མོ་ཡ་མ་ཟུང་འདི་སྟོན་པའི་དུས་ཡུན་རིང་དྲགས་སོང་། ཧྥུའུ་རན་བཟིས་ཀྱང་
རྩེད་མོ(ཡིན་ཡང་། ཁོས་ཀྱང་རྩེད་མོ་འདི་སྐྱིད་པོ་ཞིག་ཡིན་པར་འདོད)འདིས་དུས་ཚོད་
ངེས་ཅན་ཞིག་བསྒྱངས་སོང་བར་སྙམ། དེ་ནས། ཁོས་མཛུབ་མོ་གཉིས་ཀྱིས་རྒྱ་ཞྭ་སྒོར་མོ་
དེའི་མཐའ་ནས་བཟུང་ཞིང་། འཛུམ་པ་དང་བཅས་ས་བྷེ་ནཱའི་མགོ་ནས་བླངས་ཏེ་སྔར་
མལ་དུ་བཞག་པ་ན། ཡུམ་རྨུ་རཱ་ཡམ ( Maryam/Blessed Virgin Mary ) གྱི་སྐུ་ལ་
བྱིས་པ་པྲ་ཆལ་ཚོས་སྨ་ར་བྲིས་པ་དེ་བསུབས་པ་དང་གཉིས་སུ་མེད།
མོ་སྔར་བཞིན་མེ་ལོང་དུ་ཅེར་ནས་འགུལ་ཙམ་ཡང་མ་བྱས་ལ། འགུལ་ཙམ་ཡང་
མ་བྱས་པར་སྐར་ཆ་ཁ་ཤས་འགོར་སོང་། དེ་བས། ཧྥུའུ་རན་བཟིས་ཧ་ཅང་བྱམས་པའི་
ཚུལ་གྱིས་མོར་འོ་ཡང་ཡང་བྱེད་བཞིན་ཉིན་བཅུའི་རྗེས་སུ་པི་ལའེ་མོར་འགྲོ་བའི་རེ་བ་
བསྐྱར་དུ་ཞུས། ཐེངས་འདིར་མོས་ཁོའི་རེ་བ་དང་ལེན་བྱས་པས། ཁོ་ཡང་དེ་འབྲལ་ཕྱིར་
ལོག་སོང་།
ཁོའི་སེམས་པ་སྔར་བཞིན་རྒྱུན་ལྡན་དུ་གྱུར། ཚེ་རབས་འདིར་ཁོས་ཇེ་ནེ་ཝ་ནི་གྲོང་
ཁྱེར་ཐབས་རྡུགས་ཤིག་རེད་ཅེས་སྡིགས་མོ་བྱེད་མོད། འོན་ཏེ། དེ་རིང་གྲོང་ཁྱེར་འདི་ནི་
ཕར་བལྟས་ཀྱི་མིག་ལ་མཛེས་ཤིང་ངོ་མཚར་གྱི་བྱུང་བ་དུ་མ་དང་ལྡན་པ་ཞིག་ཏུ་སྣང་ཡོང་།
འགྲོ་ཞོར་དུ་ཁོ་རང་ཕྱིར་འཁོར་ནས་རི་མོ་ཁང་གི་སྒེའུ་ཁུང་ལ་ཡང་ཡང་བལྟས། ད་ནི་
དཔྱིད་ཐ་མའི་དུས་ལ་བབས་ཏེ་ནམ་ཟླ་ཇེ་དྲོར་ཕྱིན་ཡོད་པས། སྒེའུ་ཁུང་ཡོད་ཚད་ལ་ཡོལ་
བ་རི་མོ་ཅན་རེ་འཐེན་འདུག ཧྥུའུ་རན་བཟི་སྤྱི་གླིང་ཞིག་ཏུ་ཕྱིན་པ་ན། རྒྱང་རིང་གི་བར་
སྣང་དུ་དངོས་བརྒྱུད་ཡེ་ཤུ་ཤར་མའི་ཆོས་ཁང་ཞིག་གི་རྒྱ་ཕིབས་སྒོར་མོ་དེ་
སྣང་ཡོང་ལ། དེ་ནི་གསེར་གྱི་གྲུ་གུ་ཞིག་བར་སྣང་ནས་མར་ཟགས་ཡོང་དུས། གཟུགས་མེད་
ཀྱི་སྟོབས་ཤུགས་གང་ཞིག་གིས་བཟུང་བ་དང་འདྲ་བར་མཁའ་དབྱིངས་སུ་ཐོགས་ནས་
འདུག་ཅིང་ཤིན་ཏུ་མཛེས། ཧྥུའུ་རན་བཟི་གྲུ་ཁར་ཕྱོགས་ཏེ་གཟིངས་ལ་སྡོད་པར་སོང་།
མི་འགྱང་བར་གྲུ་གཟིངས་དེས་ཁོ་རང་མཚོ་མོའི་ཕར་ངོགས་སུ་བསྐྱལ་ངེས་ལ། དེ་རུ་ཁོའི་
སྡོད་གནས་ཡོད།
ད་ནི་ས་བྷེ་ནཱ་གཅིག་པུ་ལུས་འདུག མོ་ཡང་བསྐྱར་མེ་ལོང་གི་མདུན་ལ་བཅར། ས་
བྷེ་ནཱའི་ལུས་སུ་སྔར་བཞིན་ནང་གོས་ཙམ་ལས་གྱོན་མི་འདུག་ལ། མོས་སླར་ཡང་རྒྱ་ཞྭ་
སྒོར་མོ་དེ་མགོ་ལ་གྱོན་རྗེས། དུས་ཡུན་རིང་བོ་ཞིག་ལ་རང་ཉིད་ལ་ཅེར་ནས་འདུག མོ་རེ་
ཞིག་ཡ་མཚན་པར་གྱུར། ལོ་ངོ་མང་བོ་ཞིག་འགོར་སོང་ཡང་། འདས་ཟིན་པའི་དོན་དག་
དེའི་སྐད་ཅིག་མ་རེ་རེ་ད་དུང་མོའི་ཡིད་ལ་ཝ་ལེར་འཁོར་འོངས།
ལོ་ངོ་མང་བོ་ཞིག་གི་སྔ་རོལ་ཏུ། ཐའོ་མཱ་སི་མོ་ཚང་ལ་ཡོང་དུས། ཏག་ཏག་རྒྱ་ཞྭ་སྒོར་
མོ་འདིས་ཁོའི་ཡིད་སེམས་བཀུག་མྱོང་། ཁོས་རྒྱ་ཞྭ་འདི་མགོ་ལ་གྱོན་ནས་མེ་ལོང་དུ་ཡང་
ཡང་ལྟ་བར་བྱེད། སྐབས་དེ་དུས་ཀྱང་། མེ་ལོང་འདི་ནི་ད་ལྟ་ནང་བཞིན་ཕུ་རཱ་རྒུ་རུ་ཡོད་
པའི་ས་བྷེ་ནཱའི་རི་མོ་བྲི་ས་དེའི་རྩིག་ལྡེབས་སུ་བསྙེས་ནས་བཞག་ཡོད། སྐབས་དེར། ཐའོ་
མཱ་སིས་རྒྱ་ལ་རང་ཉིད་དུས་རབས་གོང་མའི་བྷོ་ཧེ་མུས་ཡ་རུ་གྲོང་རྡལ་ཞིག་གི་འགོ་བ་
ཡིན་ཚེ་ཇི་འདྲ་ཞིག་ཡིན་པར་བལྟ་སྙམ་ནས་དེ་ལྟར་གྱོན་པ་རེད། དེའི་མུར། ས་བྷེ་ནཱས་
གོས་ཀྱི་སྒྲོག་ལུང་ག་ལེར་གྲོལ་བ་ན། ཁོས་རྒྱ་ཞྭ་སྒོར་མོ་དེ་མོའི་མགོ་ལ་བསྐོན་བྱུང་། དེ་མ་
ཐག ཁོ་གཉིས་ཀ་མེ་ལོང་གི་མདུན་དུ་ཀྲོང་ངེར་འགྲེང་ནས(མོས་ལྭ་བ་འཕུད་སྐབས། ཁོ་
གཉིས་ཀྱིས་ནམ་རྒྱུན་འདི་ལྟར་བྱེད་བཞིན་ཡོད)ཕན་ཚུན་གྱི་ཤ་ཚུགས་ལ་ཞིབ་ལྟ་བྱེད་
བཞིན་འདུག མོས་ནང་གོས་ཙམ་ལས་གྱོན་མི་འདུག་ཅིང་། མགོ་ལ་རྒྱ་ཞྭ་སྒོར་མོ་ཞིག་
གྱོན་འདུག ངང་ཚུལ་འདི་མཐོང་ཙ་ན། མོས་རྣམ་པ་འདིས་ཁོ་གཉིས་ལ་སྤྲོ་བ་ངེས་ཅན་
ཞིག་སྟེར་ཐུབ་པ་ཚོར།
འདི་ནི་དཔེ་མི་སྲིད་པ་ཞིག་རེད་ཨང་། སྔོན་ཏག་ཏག་ལ་རྒྱ་ཞྭ་སྒོར་མོ་དེ་མོའི་མགོ་
ལ་གྱོན་ཚེ་རྩེད་མོ་ཡ་མ་ཟུང་ཞིག་རྩེ་བཞིན་པ་དང་མཚུངས་པ་མ་ཡིན་ནམ། དེས་ན། ཡ་
མ་ཟུང་གི་རྩེད་འཇོ་ཞིག་ནས་སྤྲོ་དགའ་འཕེལ་བའི་ངོ་བོ་ཞིག་ཏུ་འགྱུར་རྒྱུ་ནི་འདི་འདྲའི་
ལས་སླ་མོ་ཞིག་ཡིན་ནམ།
ཡིན་ཏེ། མེ་ལོང་གི་ངོས་ཀྱི་རང་ཉིད་ལ་བལྟས་པ་ན། ཐོག་མར་མོས་དེ་ནི་དགོད་
བྲོ་བ་ཞིག་ཏུ་བསམས་མོད། འོན་ཏེ། དེ་ནས་ཅང་མ་འགོར་བར་དགོད་བྲོ་བ་དེ་ཉིད་
དགའ་མགུའི་སྣང་བ་གང་ཞིག་གིས་ཁྱུར་མིད་དུ་བཏང་བྱུང་། རྒྱ་ཞྭ་སྒོར་མོ་དེ་ཉིད་ད་ནི་
གཞི་ནས་ཀུ་རེ་རྩེ་བྱེད་ཀྱི་ཅ་ལག་མ་ཡིན་གྱི། དེ་ནི་དྲག་ཤུགས་ཀྱི་མཚོན་རྟགས་ཤིག་
ས་བྷེ་ནཱ་ལ་བརྙས་པའི་དྲག་ཤུགས་ཤིག་གམ། ཡང་ན་ས་བྷེ་ནཱའི་བུད་མེད་ཀྱི་ལ་རྒྱ་
ལ་བརྙས་པའི་དྲག་ཤུགས་ཤིག་རེད། མོས་རང་ཉིད་ཀྱི་བརླ་ཤ་རྗེན་པར་མངོན་འདུག་པ་
མཐོང་ལ། ཧ་ཅང་སྲབ་པའི་རྐང་ཐུང་ཟུར་གསུམ་མ་ཞིག་གི་འོག་ཏུ་རང་ཉིད་ཀྱི་གསང་
གནས་མངོན་འདུག་པའང་མཐོང་བྱུང་། ནང་གོས་སྟབས་བདེ་དེ་ཡིས་མོའི་ཡི་གར་འོང་
བའི་ཤ་ཚུགས་ཀྱི་ཐིག་རིས་ལྷན་ནེར་བསྟན་འོངས་མོད། འོན་ཏེ། ཕོ་ཞྭ་སྒོར་མོ་དེས་
མོའི་ཡོད་ཚད་ལ་དམའ་ཕབ་ཅིང་། མོའི་ལ་རྒྱ་ལ་ཡང་འཆོར་དུ་བཅུག དེས་ནི་མོ་རང་
དགོད་བྲོ་བ་ཞིག་ཏུ་བཏང་སོང་། སྐབས་དེར། ཐའོ་མཱ་སིས་མོའི་གུད་དུ་ལྭ་བ་གྲལ་དག་
ཅིག་གྱོན་ཏེ་ཡོད། འདི་ལས་ཁོ་ཚོས་མཐོང་བ་ནི་དོན་དམ་དུ་རྩེད་མོ་ཡ་མ་ཟུང(དེ་མིན་
ན། ཁོས་ཀྱང་ལུས་ལ་ནང་གོས་འབའ་ཞིག་དང་མགོ་ལ་རྒྱ་ཞྭ་སྒོར་མོ་དེ་གྱོན་ཆོག)ཞིག་
མ་ཡིན་པར་བརྙས་བཅོས་རིགས་ཤིག་ཡིན་པ་རྟོགས་ཐུབ། དེ་ལྟ་མོད་ཀྱང་། མོས་བརྙས་
བཅོས་གང་དེར་མ་འདོད་པའི་མཆིལ་ཞགས་འཕེན་པ་ཕར་ཞོག ད་དུང་གཟི་བརྗིད་
དང་བཅས། འདོད་པའི་ཉམས་དང་བཅས་གང་དེའི་ལོངས་སྤྱོད་དུ་རུང་བ་ཡོད་ཚད་ལ་
ཅི་དགར་རོལ་བར་བྱེད། དེ་ནི་བརྒྱ་ཚོགས་སྟོང་འདུས་ཀྱི་དབུས་སུ་རང་ཉིད་ལ་བཙན་
གཡེམ་བྱེད་དུ་འཇུག་འདོད་པ་ལྟ་བུ་ཞིག་རེད། མཐའ་མར། མོས་ཅིས་ཀྱང་བཟོད་མ་
བཏུབ་པར་ཐའོ་མཱ་སིའི་ལུས་ལ་འཐམས་པ་ན། རྒྱ་ཞྭ་སྒོར་མོ་དེ་སྒྲོག་ཙེའི་འོག་ཏུ་གྲིལ་
འོངས་ཤིང་། ཁོ་གཉིས་ཀའི་ལུས་པོ་མེ་ལོང་གི་ལོགས་སུ་བཏིངས་པའི་ས་གདན་དེ་རུ་
ཕན་ཚུན་ལ་འཁྱུད་མགོ་བརྩམས་བྱུང་།
ཡང་བསྐྱར་རྒྱ་ཞྭ་སྒོར་མོ་དེ་ལན་གཅིག་གླེང་བར་བྱ་སྟེ།
གཅིག་ཏུ་ན། དེ་ནི་དུས་རབས་གོང་མའི་བྷ་ཧེ་མུས་ཡའི་གྲོང་རྡལ་གྱི་གྲོང་གཙོ་
ཞིག་སྟེ། ཀུན་གྱིས་བརྗེད་ཟིན་པའི་མེས་པོ་སུ་ཞིག་ནས་བརྒྱུད་འོངས་པའི་དན་རྟགས་
ཤིག་རེད།
གཉིས་ནས། དེ་ནི་ས་བྷེ་ནཱའི་ཕ་རྒན་གྱིས་བཞག་པའི་དྲན་རྟེན་ཞིག་རེད། ཕ་རྒན་གྱི་
ཤིད་དོན་བསྒྲུབས་རྗེས། མོའི་མིང་པོས་ཕ་མས་བཞག་པའི་རྒྱུ་ནོར་ཡོད་ཚད་བདག་གིར་
བཟུང་བས། མོས་ངོ་སོའི་ཆེད་དུ་ཁོ་དང་རྩོད་པ་ཅི་ཡང་མ་བྱས་ལ། ཟུར་ཟ་དང་བཅས་རང་
ཉིད་ཀྱིས་རྒྱ་ཞྭ་སྒོར་མོ་དེ་ཨ་ཕའི་ཤུལ་བཞག་རྒྱུ་ནོར་དུ་ཉར་རྒྱུ་ཡིན་ཞེས་བསྒྲགས།
གསུམ་ནས། འདི་ནི་མོ་དང་ཐའོ་མཱ་སི་འདོད་པའི་རོལ་རྩེད་ལ་ཞུགས་དུས་ཀྱི་འཁྲབ་
ཆས་ཆུང་ཆུང་ཞིག་རེད།
བཞི་ནས། འདི་མོའི་གཞན་དྲིང་མི་འཇོག་པའི་གསར་གཏོད་ཀྱི་རྟགས་མཚན་ཞིག་
སྟེ། རྟགས་མཚན་འདི་ནི་མོས་བསམ་གཟས་ཏེ་རང་ཉིད་ལ་སྦྱར་བ་ཞིག་ཡིན། དང་པོར་
བཙན་བྱོལ་ལ་འགྲོ་དུས་ཅ་ལག་གང་མང་ཞིག་འཁྱེར་དཀའ་མོད། འོན་ཏེ། མོས་སྤྱོད་སྒོ་
མེད་ལ་ལམ་བར་གྱི་གདོས་སུའང་འགྱུར་བའི་རྒྱ་ཞྭ་དེ་འཁྱེར་སླད།
ཉེ་བར་མཁོ་བའི་ཅ་ལག་སྐོར་ཞིག་ཅིས་ཀྱང་ཤུལ་ནས་བསྐྱུར་དགོས་བྱུང་།
ལྔ་ནས། བྱེས་ཡུལ་དུ། རྒྱ་ཞྭ་སྒོར་མོ་འདི་ནི་མོའི་སེམས་རྟེན་ཞིག་ཏུ་གྱུར་ཡོད་དེ།
མོ་བཟི་རེ་ཁི་རུ་ཐའོ་མཱ་སིར་བལྟ་རུ་འགྲོ་དུས་ཞྭ་མོ་འདི་བསྣམས་ནས་སོང་ལ། ཐའོ་མཱ་
སིར་འགྲོན་ཁང་གི་སྒོ་གླེགས་ཁད་ཀྱིས་འབྱེད་དུས་རྒྱ་ཞྭ་སྒོར་མོ་དེ་མོའི་མགོ་ལ་གྱོན་
ཡོད། སྐབས་དེར། རྒྱ་ཞྭ་སྒོར་མོ་དེ་ནི་དགོད་བྲོ་བ་ཞིག་མིན་ལ། འདོད་པ་སློང་བྱེད་ཅིག་
ཀྱང་མིན་པར། འདས་པའི་དུས་ཀྱི་རྗེས་ཤུལ་ལྟ་བུ་ཞིག་ཏུ་སྣང་། དེ་བས། ཞྭ་མོ་དེས་ཁོ་
གཉིས་ཀའི་ཡིད་སེམས་སྨྲེང་དུ་བཅུག དེ་མ་ཐག་ཁོ་གཉིས་ཀྱིས་འཁྲིག་པ་སྤྱད་ཅིང་།
དེ་ནི་ཆེས་ཐོག་མར་འདོད་པའི་དཔལ་ལ་རོལ་བ་དང་འདྲ་བར་ཆགས་སྲེད་ཀྱི་ཆ་ཤས་
ཅི་ཡང་མེད། རྒྱུ་མཚན། ཐེངས་འདིའི་ལྷན་འཛོམས་ནི་སྔོན་མའི་དུས་ཆད་དག་དང་
འདྲ་བར་འདོད་པའི་རོལ་རྩེད་སྣ་ཚོགས་ལ་ཅི་དགར་འཇུག་པའི་སླད་དུ་མ་ཡིན་པར།
འདས་ཟིན་པར་ཕྱིར་མིག་བལྟ་བའི་ཆེད་དུ་ཡིན་ལ། ཁོ་གཉིས་ཀས་མཉམ་དུ་བརྒྱུད་
མྱོང་བའི་ཁ་སང་གི་དྲན་པའི་ཆེ་བ་བརྗོད་སྟངས་ཤིག་གམ། རྒྱང་རིང་དུ་ཡལ་ཟིན་པའི་
གཏམ་རྒྱུད་སྙན་མོ་དག་ལ་སྐྱོ་གདུང་གིས་ཕྱིར་དྲན་བྱེད་སྟངས་ཤིག་ཀྱང་ཡིན།
རྒྱ་ཞྭ་སྒོར་མོ་འདི་ནི་ས་བྷེ་ནཱའི་མི་ཚེའི་རོལ་དབྱངས་ཁྲོད་ཀྱི་སྒུལ་ཤུགས་ལྟ་བུ་ཞིག་
ཡིན། སྒུལ་ཤུགས་དེ་ནི་ནམ་ཡང་བསྐྱར་ཟློས་སུ་མངོན་གྱི་ཡོད་ལ། མངོན་ཐེངས་རེར་
ནང་དོན་ཐ་དད་པ་རེ་རྙེད་ཀྱིན་ཡོད། ནང་དོན་ཡོད་ཚད་རྒྱ་ཞྭ་སྒོར་མོ་འདི་ལ་བརྟེན་ནས་
བྱུང་བས། དེ་ནི་ཆུ་བོ་གྲམ་གཞུང་དུ་བཞུར་བ་དང་མཚུངས་ཏེ། ང་ཚོས་དེ་ནི་ཧེ་རི་ཁི་ལའེ་
ཐུ་ཟིས་བཤད་པའི་གྲམ་པ་དེར་ངོས་གཟུང་ཆོག་ལ། ཁོང་གིས “ཆུ་བོ་གཅིག་ལ་ལན་
གཉིས་སུ་བརྒལ་ཐུབ་པའི་མི་ཞིག་མེད” ཅེས་གསུངས་མྱོང་། རྒྱ་ཞྭ་སྒོར་མོ་དེ་ནི་གྲམ་པ་
ཞིག་ཡིན་ལ། ས་བྷེ་ནཱའི་སྣང་ངོར་དེ་རུ་ཐེངས་རེ་རེར་ཆུ་བོ་ཐ་དད་པ་རེ་བཞུར་གྱིན་པར་
བསམས། དེའང་བརྡ་དོན་གྱི་ཆུ་བོ་ཞིག་སྟེ། ཆོས་གཅིག་ལ་རྣམ་ཀུན་ནང་དོན་ཐ་དད་པ་
གཞན་རེ་གོ་རྒྱུ་ཡོད་ཅིང་། ནང་དོན་དེ་རུའང་སྔོན་མའི་ནང་དོན་ཇི་སྙེད་བྲག་ཅའི (དེ་
ནི་བྲག་ཅ་ཞིག་དང་མཚུངས་ཏེ། གཅིག་རྗེས་གཉིས་མཐུད་དུ་མཆེད་འོངས་པའི་བྲག་ཅ་
ཞིག་དང་གཉིས་སུ་མེད)ཚུལ་དུ་འཁོར་འོངས། ད་ལྟའི་བྱུང་བ་གསར་པ་རེ་ནི་གང་དེར་
ཡོངས་སུ་འདྲེས་ཏེ་བྲག་ཅ་དེ་སྔར་ལས་སྙན་ཞིང་སྔར་ལས་གྱ་ནོམ་པ་ཞིག་ཏུ་གྱུར་འགྲོ།
བཟི་རེ་ཁིའི་འགྲོན་ཁང་དེ་རུ། ཁོ་གཉིས་ཀས་རྒྱ་ཞྭ་སྒོར་མོ་དེ་མཐོང་མ་ཐག་ཡིད་སེམས་
གཏིང་ནས་སྨྲེང་ཞིང་། ཧ་ལམ་མིག་ཆུ་བཞུར་ཞོར་དུ་འཁྲིག་པ་སྤྱོད་དགོས་པ་ཞིག་ཏུ་གྱུར།
ཁ་དོག་ནག་པོར་མངོན་པའི་ཅ་ལག་དེ་ནི་ཁོ་གཉིས་ཀ་འདོད་པའི་རོལ་རྩེད་ལ་ཞུགས་
པའི་དྲན་རྟེན་ཙམ་ཡང་མིན་ཏེ། དེ་ནི་ད་དུང་ཤུལ་བཞག་རྒྱུ་ནོར་ཞིག་ཀྱང་ཡིན། རླངས་
འཁོར་དང་གནམ་གྲུ་མེད་པའི་ལོ་ཟླ་དེར་འཚོ་བའི་ས་བྷེ་ནཱའི་ཕ་རྒན་དང་མེས་པོས་ཤུལ་
དུ་བཞག་པ་ཞིག་ཡིན།
ད་ནི་ང་ཚོས་ས་བྷེ་ནཱ་དང་ཧྥུའུ་རན་བཟིའི་དབར་དུ་བསྟུང་དཀའ་བའི་བར་ཐག་
ཅིག་ཡོད་པ་རྟོགས་སླ་སྟེ། ས་བྷེ་ནཱས་རང་ཉིད་ཀྱི་མི་ཚེ་གླེང་དུས་ཁོས་རྣ་བ་བླགས་ནས་
ཉན་བཞིན་ཡོད་ལ། ཧྥུའུ་རན་བཟིས་རང་ཉིད་ཀྱི་འདས་ཟིན་པ་གླེང་དུས་མོས་ཀྱང་སེམས་
ཞིབ་མོས་ཉན་གྱིན་ཡོད། ཁོ་ཚོས་ཕན་ཚུན་གྱིས་བཤད་པའི་སྐད་ཆའི་ནང་དོན་ཇི་བཞིན་
དུ་གོ་མོད། འོན་ཏེ། སྐད་ཆའི་ཕ་རོལ་ཏུ་ཤག་ཤག་ཏུ་བཞུར་གྱིན་པའི་བརྡ་དོན་གྱི་ཆུ་མོ་དེ་
ཅིས་ཀྱང་རྟོགས་ཐབས་བྲལ།
ས་བྷེ་ནཱས་རྒྱ་ཞྭ་སྒོར་མོ་དེ་གྱོན་དུས་ཧྥུའུ་རན་བཟི་དེ་གར་འཐོམས་ནས་ཡོད་པའང་
གནད་འདིར་ཐུག་ཡོད། ཁོ་ལ་མཚོན་ན། དེ་ནི་མི་ཞིག་གིས་སྐད་རིགས་ཆ་མེད་ཅིག་
གིས་ཁོ་ལ་ཁ་བརྡ་བྱས་པ་དང་མཚུངས། ཁོས་དེ་ནི་འདོད་པའི་རྣམ་འགྱུར་ཞིག་ཏུ་མ་
མཐོང་ལ། སྐྱོ་བའི་འདས་དོན་ཞིག་ཏུའང་གོ་མ་སོང་། དེ་ནི་ཏག་ཏག་གོ་དཀའ་བའི་
སྟངས་ཀ་ཙམ་སྟེ། སྙིང་བོ་ཅི་ཡང་མི་འདུག་པས། ཁོ་རང་ཅི་བྱ་གཏོལ་བྲལ་དུ་གཏོང་བ་
འབའ་ཞིག་རེད།
རྒྱ་ལ་གཞོན་པའི་གནས་སྐབས་སུ་ཡོད་ཚེ། ཁོ་ཚོའི་མི་ཚེའི་རོལ་མོ་ཏག་ཏག་མགོ་
བརྩམས་མ་ཐག་ཡིན་པས། ཁོ་ཚོས་ད་དུང་ཆབས་ཅིག་ཏུ་དབྱངས་རྟ་བརྩམ་ཆོག་ལ།
དབྱངས་རྟ་རྩོམ་པའི་སྒུལ་ཤུགས་ཀྱང་བརྗེ་རེས(དཔེར་ན། ས་བྷེ་ནཱ་དང་ཐའོ་མཱ་སིས་
ཕན་ཚུན་གྱི་སྒུལ་ཤུགས་བརྗེ་རེས་ལས་རྒྱ་ཞྭ་སྒོར་མོ་ཞིག་རྙེད་པ་ལྟ་བུ་རེད) བྱ་ཆོག
འོན་ཏེ། གལ་སྲིད་ན་ཚོད་སྨིན་པའི་དུས་སྐབས་སུ་ངོ་ཕྲད་ཚེ། ཕན་ཚུན་གྱི་མི་ཚེའི་
རོལ་དབྱངས་གཞི་ནས་རྫོགས་ལ་ཉེ་བས། མི་རེ་རེའི་དབྱངས་རྟ་རུ་གྱེར་བའི་བརྡ་དང་
ཐ་སྙད་ལ་རང་རང་གི་བསྟན་དོན་ཐ་དད་པ་རེ་ཡོད་པ་ཡིན།
གལ་སྲིད། ངས་ཡང་བསྐྱར་ས་བྷེ་ནཱ་དང་ཧྥུའུ་རན་བཟི་གཉིས་ཀྱི་ཁ་བརྡ་དག་
བསྒྲིགས་ཤིག་བྱས་ཏེ། ཁོ་གཉིས་ཀ་ཕན་ཚུན་ལ་གོ་ལོག་ཐེབས་པའི་དོན་རྣམས་ཕྱོགས་
གཅིག་ཏུ་འཁོད་ཚེ། དེ་ནི་ཅིས་ཀྱང་ཚིག་མཛོད་ཆེན་པོ་ཞིག་ཏུ་བསྒྲིག་ཆོག་མོད། འོན་
ཏེ། ང་ཚོས་མིང་མཛོད་ཆུང་ངུ་ཞིག་བསྒྲིགས་པས་འཐུས་པར་བྱའོ།
གོ་བ་ལོག་པའི་མིང་མཛོད། (ཁག་དང་པོ)
བུད་མེད།
བུད་མེད་ཅིག་ཏུ་སྐྱེས་པ་ནི་ས་བྷེ་ནཱའི་གདམ་ང་མིན་ལ། རང་ཉིད་ཀྱིས་བདམས་
པ་མིན་ཕྱིན། དེ་ནི་རང་ཉིད་ཀྱི་བྱས་རྗེས་དང་ཕམ་ཁ་གང་དུའང་བརྩི་ཐབས་མེད། ས་
བྷེ་ནཱའི་སེམས་སུ། ང་ཚོར་བཙན་གྱིས་བསྐོས་པའི་ལས་དབང་འདིར་ཅིས་ཀྱང་དེ་ལ་དེ་
འཚམས་ཀྱི་རྣམ་འགྱུར་ཞིག་འཛིན་དགོས་པར་སྙམ། མོའི་ངོས་འཛིན་དུ། བུད་མེད་ཅིག་
ཏུ་སྐྱེས་པའི་དོན་འདིར་འཁང་ར་བྱེད་པ་ནི་དེ་ཉིད་གཟི་བརྗིད་ཅིག་ཏུ་བསམས་པ་ནང་
བཞིན་དགོད་བྲོ་བ་ཞིག་རེད་ཨང་སྙམ།
ཁོ་གཉིས་ཐོག་མར་ཕྲད་དུས། ཧྥུའུ་རན་བཟིས་བཤད་སྒྲོས་ཡ་མཚན་པ་ཞིག་གིས“ས་
བྷེ་ནཱ། ཁྱེད་ནི་བུད་མེད་ཅིག་རེད” ཅེས་བཤད་བྱུང་། ཁོས་ཁི་ལམ་བྷིས་མེ་གླིང་གི་མཚོ་
ངོགས་མཐོང་མ་ཐག་པའི་གཟབ་ནན་ཞིག་གིས་གནས་ཚུལ་འདི་མོར་གསལ་བསྒྲགས་བྱ་
དགོས་དོན་ས་བྷེ་ནཱས་ཁྱོན་ནས་རྟོགས་མ་སོང་། འོན་ཏེ། ཧྥུའུ་རན་བཟིས་སྐབས་དེར“བུད་
མེད” ཅེས་པའི་ཐ་སྙད་འདི་དམིགས་སུ་བཀར་ནས་སྟོན་གྱིན་པ་མོས་ཕྱིས་སུ་ད་གཟོད་གོ་
བྱུང་། ཁོ་ལ་མཚོན་ན། དེ་ནི་གང་ཟག་ཕོ་མོའི་རྣམ་དབྱེ་སྟོན་བྱེད་ཙམ་མ་ཡིན་པར། རིན་
ཐང་གང་ཞིག་མཚོན་གྱིན་ཡོད་དེ། བུད་མེད་ཡོད་དོ་ཅོག་བུད་མེད་དུ་བགྲང་རི་བའི་ངེས་
པ་གཏན་ནས་མེད།
གལ་སྲིད་ས་བྷེ་ནཱ་ནི་ཧྥུའུ་རན་བཟིར་མཚོན་ན་བུད་མེད་ཅིག་ཡིན་ཚེ། དེས་ན་
ཁོའི་ཆུང་མ་མེ་རེ•ཁི་ལའོ་རྡུ་ནི་ཅི་ཞིག་ཡིན་ནམ། ལོ་ངོ་ཉི་ཤུའི་སྔ་རོལ་ཏུ(སྐབས་དེར་
ཁོ་གཉིས་ཀས་ངོ་ཤེས་ནས་ཟླ་ངོ་ཁ་ཤས་ལས་ཕྱིན་མེད)ཁོའི་ཆུང་མས “ཁྱོད་ཀྱིས་ང་
གཡུགས་ཚེ། ང་ཅིས་ཀྱང་ལྕེབ་ངེས་ཡིན” ཞེས་ཁོ་ལ་འཇིགས་སྐུལ་བྱས་པ་ན། ཧྥུའུ་རན་
བཟིའི་ཡིད་སེམས་དབང་མེད་དུ་མོའི་ཕྱོགས་སུ་ཤོར། མེ་རེ•ཁི་ལའོ་རྡུ་ནི་ཁོས་བློར་འབབ་
པའི་བུད་མེད་ཀྱི་རིགས་དེ་མིན་མོད། འོན་ཀྱང་མོས་ཁོ་ལ་བཅངས་པའི་བརྩེ་བ་ནི་ཁོའི་
སེམས་སུ་གཞན་གྱིས་བསྒྲུན་དུ་མེད་པ་ཞིག་རེད་སྙམ། འདི་འདྲའི་རླབས་ཆེ་བའི་བརྩེ་བ་
ཞིག་རང་ཉིད་ལ་འཐོབ་མི་འོས་པ་ཁོས་གསལ་བོར་རྟོགས་མོད། འོན་ཏེ། བརྩེ་བ་འདིར་
ཁོས་ཅིས་ཀྱང་མགོ་བོ་བསྒུར་འོས་པར་སྙམ།
དེ་བས། ཁོས་མགོ་བསྒུར་ནས་པུས་མོའི་ལྷ་ང་ས་རུ་བཙུགས་ཤིང་། མོ་རང་ཆུང་མར་
བླངས། དེ་ནས་བཟུང་མོས་ཁོ་ལ་རང་སྲོག་གཅོད་ལ་ཁད་ཀྱི་བརྩེ་དུང་དེ་འདྲ་ཞིག་བསྟན་
མ་མྱོང་མོད། འོན་ཏེ། ཁོས་སེམས་གཏིང་ནས་རང་ཉིད་ལ་ནམ་ཡང་གཡོ་བ་མེད་པའི་བླང་
བྱ་ནན་མོ་ཞིག་འདོན་གྱི་ཡོད་དེ། མེ་རེ“ཁི་ལའོ་རྡུར་འཚེ་བར་མི་བྱ་ཞིང་། མེ་རེ∶ཁི་ལོ་
རྡུའི་ལུས་ཀྱི་བུད་མེད་དེར་བརྩི་བཀུར་བྱ་རྒྱུ་དེའོ།
བཤད་སྒྲོས་འདི་ནི་ཅུང་དགོད་བྲོ་བ་ཞིག་སྟེ། ཁོས་ནམ་ཡང “མེ་རེ“ཁི་ལའོ་རྡུ་ལ་
བརྩི་བཀུར་བྱ་དགོས" ཞེས་མི་བཤད་པར། “མེ་རེ•ཁི་ལའོ་རྡུའི་ལུས་ཀྱི་བུད་མེད་དེར་
བརྩི་བཀུར་བྱ་དགོས” ཞེས་རྗོད་པར་བྱེད།
འོན་ཏེ། མེ་རེ·ཁི་ལའོ་རྡུ་ནི་མ་གཞི་ནས་བུད་མེད་ཅིག་ཡིན་པས། དེས་ན་ཁོས་ཅིས་
ཀྱང་བརྩི་བཀུར་བྱ་དགོས་པའི་མོའི་ལུས་ཀྱི་བུད་མེད་གཞན་དེ་ཡང་སྙིང་སུ་ཞིག་ཡིན་
ནམ། དེ་ནི་ཕི་ལའེ་ཌོའི་ལུགས་ཀྱི་བུད་མེད་ཀྱི་ལྟ་བ་དེར་གོའམ།
མིན་ཏེ། དེ་ནི་ཁོའི་ཨ་མ་ལ་གོ་དགོས་པ་ཡིན། ཁོས་དུས་ནམ་ཡང་རང་ཉིད་ཀྱིས་ཨ་
མ་ལ་བཅངས་པའི་བརྩི་བཀུར་ནི་བུད་མེད་ཀྱི་བརྩི་བཀུར་ཞིག་ཏུ་རྗོད་ཀྱིན་མེད། ཁོ་རང་
ཉིད་ཀྱི་ཨ་མ་ལ་དགའ་བ་ཡིན་གྱི་མོའི་ལུས་སྟེང་གི་བུད་མེད་ཆེ་གེ་མོ་ཞིག་ལ་དགའ་བ་
ནི་མིན་ཏེ། ཁོའི་ཨ་མ་དང་ཕི་ལའེ་ཌོའི་ལུགས་ཀྱི་བུད་མེད་ནི་གཅིག་ཏུ་གཟུང་ཆོག་ལ།
གཅིག་ཏུ་གཟུང་ཆོག་པ་དེ་ཁོ་ནའོ།
ཁོ་རང་ལོ་བཅུ་གཉིས་ལ་སོན་པའི་ཉིན་ཞིག་ལ། ཧྥུའུ་རན་བཟིའི་ཨ་ཕ་མོ་དང་ཁ་
བྲལ་ནས་ཕྱིན་པས། མོ་གྲོགས་མེད་ཁེར་རྐྱང་དུ་ལུས། ཧྥུའུ་རན་བཟིས་དོན་དག་ཚབས་
ཆེན་ཞིག་བྱུང་ཟིན་པ་ཚོར་མོད། འོན་ཏེ། ཨ་མས་ཁོའི་སེམས་ལ་སྡུག་གིས་དོགས་ཏེ་དོན་
དག་འདི་སྤྱི་བམ་པ་ཙམ་ཞིག་བརྗོད་པ་ལས། དོན་དངོས་གང་དེ་ཐབས་མཁས་ཀྱིས་གསང་
རྒྱ་བྱས་པ་རེད། ཉིན་དེར། ཁོ་མ་བུ་གཉི་ག་གྲོང་ཁྱེར་དུ་འགྲོ་དུས། ཨ་མས་ལྷམ་ཆ་མི་
འགྲིག་པ་ཞིག་གྱོན་འདུག་པ་ཚོར་བས། ཧྥུའུ་རན་བཟི་དོགས་མི་བདེ་བར་གྱུར་ཅིང་མོ་ལ་
གསལ་འདེབས་ཤིག་བྱ་དགོས་པར་སྙམ་མོད། འོན་ཏེ། དེ་ལྟར་བྱས་ཚེ་མོའི་སེམས་ལ་སྡུག་
མི་སྲིད་གྲང་ཡང་སྙམ། ཁོ་མ་བུ་གཉི་ག་ཁྲོམ་སྲང་དུ་ཉུལ་བའི་ཆུ་ཚོད་གཉིས་ལྷག་གི་ཡུན་
ལ། ཁོའི་མིག་ཟུང་ཨ་མའི་རྐང་པ་གཉིས་ལ་ཅེར་ཏེ་སོང་། དུས་དེ་ནས་བཟུང་། ཁོས་སྡུག་
བསྔལ་ཞེས་པ་ནི་ཅི་ཞིག་ཡིན་པ་རྟོགས་མགོ་བརྩམས།
བློ་དཀར་དང་རྒྱབ་འགལ།
ཁོ་ནི་ཨ་མ་ལ་འདང་རྩིས་ཆེ་སྟེ། ཆུང་བྱིས་པའི་དུས་ནས་བཟུང་ཨ་མ་ཚེ་ལས་
འདས་པའི་བར་རམ། ཐ་ན་ད་ལྟ་ཕྱིར་དྲན་དུའང་མོ་ལ་བརྩེ་བ་ཟབ་མོ་ཞིག་བཅངས་ཏེ་
ཡོད། དེ་བས་ཁོས་ནམ་ཡང་བློ་དཀར་བ་ནི་སྤྱོད་པའི་མཆོག་ཅིག་ཏུ་འཛིན་ལ། དེས་ནི་
ང་ཚོའི་ཚེ་སྲོག་འདི་གོང་བུ་གཅིག་ཏུ་འདྲིལ་ཐུབ་པར་རློམ་ཞིང་། དེ་ལས་ལྡོག་ཚེ་མི་
ཚེ་ཞེས་པ་འདིའང་སྐད་ཅིག་སྐད་ཅིག་ཏུ་ཡལ་འགྲོ་བའི་རྗེས་ཤུལ་ཙམ་ཡིན་ཨང་སྙམ།
ཧྥུའུ་རན་བཟིས་རྣམ་ཀུན་ས་བྷེ་ནཱ་ལ་རང་ཉིད་ཀྱི་མ་རྒན་གླེངས་འོངས། དེ་རུ་ཧྥུའུ་
རན་བཟི་རང་ཉིད་ཀྱིས་ཀྱང་ཚོར་གྱིན་མེད་པའི་དམིགས་ཡུལ་གཞན་ཞིག་ཡོད་ཀྱང་སྲིད་
དེ། ས་བྷེ་ནཱའི་སེམས་པ་ཁོའི་བློ་དཀར་གཞུང་དྲང་གི་རང་བཞིན་དེས་དགུག་སྲིད་པས།
འདི་ནི་མོ་རང་བདག་གིར་འཛིན་པའི་བྱེད་ཐབས་ཤིག་ཏུའང་གྱུར་ཡོད་ལས་ཆེ།
འོན་ཏེ། ས་བྷེ་ནཱའི་ཡིད་སེམས་འགུགས་བྱེད་ནི་རྒྱབ་འགལ་ཡིན་གྱི་བློ་དཀར་མིན་
ཏེ། “བློ་དཀར” ཞེས་པའི་བརྡ་འདི་ཉིད་མཐོང་མ་ཐག་མོས་ཡིད་ལ་རང་ཉིད་ཀྱི་ཕ་
རྒན་དྲན་འོངས། མོའི་ཨ་ཕ་ནི་ཞིང་ཆེན་གཞན་ཞིག་ནས་འོངས་པའི་དག་གཙང་ཆོས་
ལུགས་ཀྱི་རྗེས་འབྲང་པ་ཞིག་ཡིན་ལ། རྣམ་ཀུན་གཟའ་ཉི་མ་རུ། ཁོ་ནི་ལྗོན་པའི་ཡལ་
གར་ཐོགས་པའི་ཉིན་བྱེད་དམ། ཡང་ན་བུམ་པར་བཙུགས་པའི་མེ་ཏོག་རྒྱ་སེ་སོགས་རི་
མོ་རུ་འབྲི་རྒྱུར་དགའ་ཞིང་། ཕ་རྒན་གྱི་ཤན་སྟོབས་ལས་ས་བྷེ་ནཱས་ཀྱང་ཆུང་བྱིས་པའི་
དུས་ནས་བཟུང་རི་མོ་འབྲི་མགོ་བརྩམས། མོ་རང་ལོ་བཅུ་བཞིར་སོན་པའི་ལོ་དེར་རང་
དང་ན་མཉམ་གྱི་གཞོན་ནུ་ཞིག་ལ་སེམས་པ་ཤོར་བ་དེས་མོའི་ཕ་རྒན་སྐྱི་གཡའ་བར་
བཏང་ཞིང་། དེ་ནས་བཟུང་ཏག་ཏག་ལོ་ངོ་ཧྲིལ་བོ་གཅིག་གི་ཡུན་ལ་མོ་གཅིག་པུ་ཕྱི་
རོལ་ཏུ་འགྲོ་རུ་མ་བཅུག་པ་རེད། ཉིན་ཞིག་ལ། ཁོས་ཕིས་ཁ་སོའི་རི་མོ་དཔར་མ་ཁག་
ཅིག་བསྣམས་འོངས་ཏེ་མོར་བསྟན་ཅིང་། དེ་ནས་རི་མོ་དེ་དག་ལ་ལྟ་བཞིན་ཁྲེལ་རྒོད་
ཆེས་ཆེར་བྱས། སྐབས་དེར། ས་བྷེ་ནཱས་རང་ཉིད་ན་མཉམ་གྱི་གཞོན་ནུ་དེར་མཐུན་པའི་
སྐལ་བ་མ་ལྡན་ཡང་། ཕིས་ཁ་སོའི་ལངས་གཟུགས་རི་མོ་ལ་དགའ་ཆོག་ཆོག་ཡིན་ཨང་
སྙམ། སློབ་འབྲིང་མཐར་ཕྱིན་རྗེས་མོ་ཕུ་རཱ་རྒུ་རུ་ཕྱིན་ལ། དེ་རུ་གཞི་ནས་རང་ཁྱིམ་ལ་
རྒྱབ་འགལ་བྱ་ཆོག་པས། མོའི་སེམས་སུ་བདེ་སྣང་ངེས་ཅན་ཞིག་སྐྱེས།
ཆུང་བྱིས་པའི་དུས་ནས་བཟུང་། ཨ་ཕ་དང་སློབ་ཆུང་གི་དགེ་རྒན་དག་གིས་རྒྱབ་
འགལ་ཞེས་པ་ནི་ང་ཚོའི་བློ་ལ་ཤོང་ངོ་ཅོག་གི་སྡིག་ཉེས་དག་ལས་ཆེས་མ་རུང་བ་དེ་ཡིན་
པར་ལན་གཅིག་མིན་དུ་ལབ་ཡོང་། འོན་ཏེ། ཡང་སྙིང་རྒྱབ་འགལ་ཞེས་པ་ནི་ཅི་ཞིག་ཡིན་
ནམ། རྒྱབ་འགལ་ནི་མཐར་གཏུགས་ན་རང་ཉིད་ཀྱི་གནས་ལས་འདའ་བ་སྟེ། སྔར་མལ་
ལས་བརྒལ་ནས་ངེས་མེད་ཀྱི་ཆ་ལ་ཕྱོགས་སྟངས་ཤིག་ཡིན་ལ། ས་བྷེ་ནཱའི་ངོས་འཛིན་དུ་
ངེས་མེད་ཀྱི་ཆ་ལ་ཕྱོགས་པ་ལས་ལྷག་ཅིག་མེད་པར་སེམས།
མོས་རི་མོའི་སློབ་གླིང་དུ་མིང་ཐོ་བཀོད་ནས་སློབ་གྲྭར་ཞུགས་མོད། འོན་ཀྱང་དེ་རུ་
ཕིས་ཁ་སོའིི་རི་མོ་ལྟ་བུ་བྲིས་མི་ཆོག་པར། ཅིས་ཀྱང་སྤྱི་ཚོགས་རིང་ལུགས་ཀྱི་དངོས་
ཡོད་སྨྲ་བའི་རི་མོ་ལ་བསྟུན་དགོས་པ་རེད། རི་མོའི་སློབ་གླིང་དེར་འབྲི་བཞིན་པ་ནི་
གུང་ཁྲན་རིང་ལུགས་རྒྱལ་ཁབ་ཀྱི་གཙོ་འཛིན་དག་གི་སྣང་རིས་འབའ་ཞིག་ཡིན་པས།
མོས་ཨ་ཕ་ལ་རྒྱབ་འགལ་བྱ་འདོད་པའི་དམིགས་ཡུལ་དེ་ད་དུང་ཡང་མངོན་དུ་མ་གྱུར།
མཐར་གཏུགས་ན་གུང་ཁྲན་རིང་ལུགས་ཀྱང་མོའི་ཕ་རྒན་ནང་བཞིན་བཙན་ཤེད་ཆེ་
ཞིང་ཁོག་རྒྱ་དོག་ལ། བརྩེ་དུང་ལ་བཀག་འགོག(དེ་ནི་དག་གཙང་ཆོས་ལུགས་པའི་
དུས་སྐབས་ཤིག་ཡིན)བྱེད་པར་མ་ཟད་ཕིས་ཁ་སོ་ཡང་བཀག་འགོག་བྱེད་པ་ཞིག་གོ
ཕྱིས་སུ་མོ་རང་ཕུ་རཱ་རྒུའི་འཁྲབ་སྟོན་པ་དཀྱུས་མ་ཞིག་གི་ཆུང་མ་བྱས་ཤིང་། དེའི་རྒྱུ་
མཚན་ཡང་ལས་སླ་བོར་གོ་ནུས་ཏེ། དེ་ནི་སྐྱེས་པ་དེས་ཀྱང་གང་ལའང་རྒྱབ་འགལ་བྱེད་
པ་ཡོངས་སུ་གྲགས་ཤིང་། ཕྱོགས་གཉིས་ཀའི་ཕ་རྒན་གྱི་མིག་ནང་གི་ཚེར་མར་གྱུར་ཡོད་
པས་རེད།
དེའི་རྗེས་སུ་མོའི་ཨ་མ་ཚེ་ལས་འདས་སོང་། ཨ་མའི་ཤིད་དོན་འཚག་ནས་སླར་ཕུ་རཱ་
རྒུར་བསླེབས་པའི་ཉིན་དེར། མོར་གློག་འཕྲིན་ཞིག་འབྱོར་འདུག་ལ། གློག་འཕྲིན་དུ་ཨ་ཕ་
མྱ་ངན་གྱིས་གདུངས་ནས་རང་སྲོག་བཅད་ཚུལ་བཀོད་འདུག
དེ་བས། མོ་ཡང་འགྱོད་གདུང་གིས་རབ་ཏུ་མནར། ཨ་ཕ་བུམ་པའི་རྒྱ་སེ་འབྲི་རྒྱུར་
དགའ་བ་ལས་ཕིས་ཁ་སོར་མི་དགའ་བ་ནི་དེ་འདྲའི་མ་རུང་བ་ཞིག་ཡིན་ནམ། རང་ཉིད་
ཀྱི་བུ་མོ་ལོ་བཅུ་བཞི་ཅན་དེར་མངལ་ཆགས་ནས་ཕྱིར་ཡོང་བར་སེམས་ཁྲེལ་བྱས་པ་ལ་
དེ་འདྲའི་སྐྱོན་བརྗོད་ཅིག་དགོས་སམ། ཚེ་གཅིག་གི་སྐྱ་ཡ་འདས་རྗེས་རང་ཉིད་གསོན་
དཀའ་བར་གྱུར་པ་ནི་དེ་འདྲའི་དགོད་བྲོ་བ་ཞིག་ཡིན་ནམ།
ཡང་བསྐྱར། མོའི་སེམས་པ་རྒྱབ་འགལ་གྱི་འདུན་པས་ཡོངས་སུ་ཁེངས་ཏེ། ཐེངས་
འདིར་མོས་གཞི་ནས་རྒྱབ་འགལ་བྱས་ཟིན་པ་གང་དེར་རྒྱབ་འགལ་བྱ་འདོད་པས། ཁྱོ་
བོར (ད་ནི་ཁོའི་ལུས་སུ་འཁྱམས་པོ་མདོ་མེད་ཅིག་གི་ཁྱད་ཆོས་ཅི་ཡང་མི་འདུག) རང་
ཉིད་ཁོ་དང་ཁ་འབྲལ་རྒྱུ་ཡིན་ཚུལ་གསལ་བསྒྲགས་བྱས།
འོན་ཏེ། ཐོག་མར་ཁྱོད་ཀྱིསBཡི་ཆེད་དུAལ་རྒྱབ་འགལ་བྱས་ཤིང་། ད་ནིBལའང་
རྒྱབ་འགལ་བྱས་ཟིན་པར་གྱུར་ཡང་དེ་ནིAདང་བསྐྱར་དུ་འགྲིག་སྲིད་པས་མིན་ཏེ། བཟའ་
འཐོར་བྱས་རྗེས། སྐྱེས་མ་སྒྱུ་རྩལ་པ་འདིའི་འཚོ་བ་མོའི་ཕ་མ་གཉིས་ཀའི་འཚོ་བ་དང་
གཏན་ནས་མི་འདྲ། ལར་ཆེས་ཐོག་མའི་རྒྱབ་འགལ་ནི་བཅོས་སུ་མེད་པ་ཞིག་སྟེ། དེས་ནི་
དེ་ལས་གཞན་པའི་རྒྱབ་འགལ་ཇི་སྙེད་ཅིག་བསྐྱེད་སྲིད་ལ། གཅིག་ལ་གཅིག་བརྟེན་གྱི་
ཚུལ་གྱིས་ང་ཚོ་ཆེས་ཐོག་མའི་རྒྱབ་འགལ་དེ་དང་ཇེ་རིང་ནས་ཇེ་རིང་དུ་གྱུར་འགྲོ།
རོལ་དབྱངས།
ཧྥུའུ་རན་བཟི་ལ་མཚོན་ན། ཆང་ལྷ་རྡ་ཡེ་ནཱ་ཡེ་སི་ཟིའི་སྨྱོ་འབོག་གི་བདེ་བ་དང་
ཆེས་ཆེར་ཉེ་བ་ནི་སྐྱུ་རྩལ་ཡིན་ཏེ། སྒྲུང་གཏམ་དང་རི་མོའི་བརྩམས་ཆོས་འབའ་ཞིག་གིས་
ཁོས་རང་སེམས་གསོ་དཀའ་བར་གྱུར་ཡོད། ཡིན་ཡང་། བྷེ་ཏོ་ཧྥིན་གྱི《མཉམ་སྒྲོག་རོལ་
དབྱངས་དགུ་པདང་། བྷར་ཏོ་ཁིག་གི《རྣོ་སྦྲེང་སྦྲགས་
མའི་རོལ་དབྱངས》ཡང་ན་བྷིས་ཐྲོ་སིའི་
གླུ་གཞས་ཤིག་གི་དབྱངས་རྟ་ཐོས་ཙམ་གྱིས་ཀྱང་ཁོའི་ཡིད་སེམས་རབ་ཏུ་མྱོས་པར་འགྱུར།
ཧྥུའུ་རན་བཟིས་རོལ་དབྱངས་ཀྱི་རྣམ་གྲངས་ལ་རྣམ་དབྱེ་མི་ཕྱེད་དེ། ཁོའི་ངོས་འཛིན་དུ་
རོལ་མོ་ལ་རྣམ་དབྱེ་བགར་བ་ནི་ཚུལ་འཆོས་ཀྱི་བྱ་སྤྱོད་ཅིག་ཡིན་པར་མ་ཟད་རྗེས་ལུས་
ཤིག་ཏུའང་མཐོང་ཡོང་། ཁོ་ནི་གཡོ་འགུལ་རོལ་མོ་དང་མོ་བཟའ་ཐའི་རོལ་
མོ་ལ་ཕྱོགས་ལྷུང་མེད་པར་དགའ་མཁན་ཞིག་ཡིན།
ཁོ་ལ་མཚོན་ན་རོལ་དབྱངས་ནི་སྐྱབས་མགོན་ཡིན་ཏེ། རོལ་དབྱངས་ཀྱིས་ཁོ་རང་
ཁེར་རྐྱང་དང་། བག་འཁུམ། དཔེ་མཛོད་ཁང་གི་ས་རྡུལ་གྱི་ཀློང་ནས་བསྐྱབས་པར་མ་ཟད།
ཁོའི་ལུས་ནས་སྒོ་གླེགས་གང་མང་ཞིག་ཀྱང་ཁད་ཀྱིས་ཕྱེ་སྟེ་རྣམ་ཤེས་ལ་དབུགས་དབྱུང་
ཐོབ་ཅིང་། མི་གཞན་དང་དགའ་མགུའི་དཔལ་ལ་རོལ་ཏུ་བཅུག ཁོ་རང་ཞབས་བྲོ་ལའང་
དགའ་བས། ས་བྷེ་ནཱ་ཁོ་རང་ནང་བཞིན་ཞབས་བྲོ་ལ་སྤྲོ་བ་མེད་པ་དེར་ཕངས་སེམས་སྐྱེ་
བཞིན་ཡོད།
ཁོ་གཉིས་ཀ་ཟ་ཁང་ཞིག་ཏུ་སོང་ནས་དགོང་ཟས་ལ་རོལ་སྐབས། སྒྲ་སྒམ་ལས་དུས་ཐོག་
ཐག་ཏུ་དབྱངས་འགྲོས་དྲག་ཅིང་འཛེར་སྒྲ་ཆེ་བའི་རོལ་དབྱངས་ཤིག་གྲག་གིན་འདུག
དེའི་མུར། ས་བྷེ་ནཱས “ཇི་འདྲའི་གླེན་རྟགས་ཚ་བ་ལ་ཨང་། ཁོ་ཚོས་སྒྲ་ཇི་ལྟར་ཇེ་
མཐོར་བཏང་ན། རྣ་བ་དེ་ལྟར་འོན་སྲིད། རྣ་བ་ཇི་ལྟར་འོན་པར་གྱུར་ན། སྒྲ་ཡང་དེ་ལྟར་ཇེ་
མཐོར་གཏོང་དགོས་པ་རེད” ཅེས་བརྗོད་བྱུང་།
“ཁྱོད་རོལ་མོ་ལ་མི་དགའ་འམ།” ཧྥུའུ་རན་བཟིས་ལམ་སང་དེ་སྐད་དྲིས་བྱུང་།
“མི་དགའ།” ས་བྷེ་ནཱས་འདི་ལྟར་བཤད་རྗེས། མུ་མཐུད་དུ “གལ་ཏེ་དུས་རབས་
གཞན་ཞིག་ཏུ་ཡོད་ཚེ། གཅིག་ཏུ་ན་” ཞེས་རང་ཉིད་ཀྱི་སྐད་ཆར་ཁ་སྣོན་ཙམ་
བརྒྱབ་བྱུང་། སྐབས་དེར་མོའི་སེམས་ལ་དྲན་པ་ནི་ཡོ་ཧན•སི་བྷ་སི་ཐེན་བྷ་ཁིའི་
དུས་རབས་དེ་རེད། སྐབས་དེར་རོལ་དབྱངས་ནི་མེ་ཏོག་རྒྱ་སེ་རྐང་
གཅིག་མཐའ་ཡས་པའི་གངས་ཁྲོད་དུ་བཞད་ཡོད་པ་དང་འདྲ།
རོལ་དབྱངས་སུ་འབོད་པའི་འཛེར་སྒྲ་དེ་ནི་ཆུང་ངུའི་དུས་ནས་བཟུང་། མོ་ལ་ལུས་
དང་གྲིབ་མ་བཞིན་དུ་འགྲོགས་ནས་འོངས་པ་སྟེ། མོ་རི་མོའི་སློབ་གླིང་དུ་ཡོད་པའི་སྐབས་
སུ། གུང་གསེང་ཧྲིལ་བོ་སྐབས་དེར “གཞོན་ནུའི་ལས་གྲྭ” ཞེས་འབོད་པའི་གནས་དེ་
རུ་བསྐྱལ་དགོས་ཤིང་། དེ་རུ་ན་གཞོན་ཡོད་ཚད་ཤིང་གི་སྤྱིལ་བུ་ཞིག་ཏུ་བསྡུས་ནས་ཐབ་
མོ་ཆེ་བསྐྲུན་དུ་འཇུག་གིན་ཡོད་ལ། ཞོགས་པའི་ཆུ་ཚོད་ལྔ་པ་ནས་དགོང་མོའི་ཆུ་ཚོད་
དགུ་པའི་བར་དུ། རྣ་བར་གཟན་པའི་རོལ་དབྱངས་ཤིག་སྒྲ་དུང་ཆེན་པོ་དེ་ལས་མཚམས་
ཚིགས་མེད་པར་ལྷང་ལྷང་དུ་མཆེད་འོངས། རོལ་དབྱངས་དེ་ནི་དེ་ལྟར་སྤྲོ་སྐྱིད་ཀྱིས་
ཁེངས་པ་ཞིག་ཡིན་པས། མོ་ངུ་འདོད་ཀྱང་མིག་ཆུ་འདོན་དཀའ་ཞིང་སྒྲ་དུང་ཆེན་པོ་དེ་
དག་མེད་སའི་གནས་ཤིག་མེད་པས། མོ་རང་གསང་སྤྱོད་དུ་བསྐུངས་པའམ། མལ་ཁྲི་རུ་
མགོ་བོ་ཉལ་གོས་ཀྱིས་བཏུམས་ཀྱང་། རོལ་དབྱངས་དེ་ལས་ཐར་ས་ཞིག་གཏན་ནས་མེད།
རོལ་དབྱངས་དེ་ནི་དངོས་གནས་མོ་འབའ་ཞིག་གཟས་ནས་མཆོངས་ཡོང་བའི་ཤ་ཁྱི་སྐོར་
ཞིག་དང་གཉིས་སུ་མེད།
སྔོན་གྱི་ཚེ་མོས་ཏག་ཏག་གུང་ཁྲན་རིང་ལུགས་ཀྱི་འཇིག་རྟེན་དུ་ད་གཟོད་རོལ་
དབྱངས་འདི་རིགས་རྒྱུགས་ཆེ་བར་བསམས་མོད། འོན་ཏེ་ཕྱི་རྒྱལ་དུ་བསླེབས་པ་ན། མོས་
ད་གཟོད་རོལ་མོ་ནས་འཛེར་སྒྲ་རུ་འགྱུར་བ་ནི་འཛམ་གླིང་ཡོངས་སུ་ཁྱབ་པའི་སྣང་
ཚུལ་ཞིག་ཡིན་པ་རྟོགས་ལ། འདིས་ནི་མིའི་རིགས་ཧ་ཅང་མི་སྡུག་པའི་ལོ་རྒྱུས་ཀྱི་དུས་
མཚམས་ཤིག་ཏུ་ཞུགས་སུ་བཅུག་འདུག་པའང་ཚོར། མི་སྡུག་པའི་མངོན་རྟགས་དང་པོ་
ནི་མི་སྡུག་པའི་སྒྲའི་བྱེ་བྲག་ཇི་སྙེད་ལས་མངོན་གྱིན་ཡོད་དེ། རླངས་འཁོར་དང་། འཕྲུལ་
རྟ། གློག་གི་པི་ཝང་། གསོར་འབིགས། སྒྲ་དུང་ཆེན་པོ། རླངས་དུང་སོགས་ལྟ་བུའོ། དེ་
ནས་མིག་དབང་གི་ཡུལ་དུ་གྱུར་པའི་མི་སྡུག་པ་དུ་མ་ཞིག་ཀྱང་མི་འགྱང་བར་མངོན་
ཡོང་ལ། དེ་དག་གིས་མ་ཁྱབ་པའི་གནས་ཤིག་ཀྱང་རྙེད་དཀའ།
་སྒོ་ཇི་
དགོང་ཟས་ལ་རོལ་རྗེས། ཁོ་གཉིས་ཕྱིར་ཁྱིམ་དུ་ལོག་ནས་འཁྲིག་པ་སྤྱད། གཉིད་
དུ་ཡུར་བའི་སྐབས་སུ། ཧྥུའུ་རན་བཟིའི་སེམས་སུ་གསལ་མི་གསལ་བའི་འཆར་
སྙེད་ཅིག་འཕོས་ཡོང་། ཁོས་ཟ་ཁང་གི་འཛེར་སྒྲ་ལྟ་བུའི་རོལ་དབྱངས་དེ་དྲན་མ་ཐག
“འཛེར་སྒྲ་ལ་དགེ་མཚན་ཞིག་ཡོད་པ་ནི་ཐ་སྙད་ཀྱི་ཡིག་འབྲུ་རེ་རེ་ཇི་བཞིན་དུ་ཟིན་
དཀའ་བ་དེ་རེད་ཨང” སྙམ། ཁོས་གཞོན་པའི་དུས་ནས་བཟུང་བརྩམས་པའི་ལས་ཇི་
སྙེད་ཅིག་སྟེ། སྐད་ཆ་བཤད་པ། རྩོམ་ཡིག་འབྲི་བ། དཔེ་འཁྲིད་བྱེད་པ། ཚིག་སྦྱོར་སྤེལ་བ།
བཤད་སྟངས་སྦྱོང་བ་སོགས་གང་ཡིན་ཡང་། དུས་ནམ་ཡང་དག་བཅོས་བྱས་ཤིང་། དག་
བཅོས་བྱས་བྱས་པའི་མཐའ་མར་ཐ་སྙད་རེ་རེ་ཡང་དེ་འདྲའི་དག་མོ་ཞིག་མིན་པར་གྱུར་
ལ། བརྡ་དོན་མ་ལུས་ཀྱང་རབ་རིབ་ཏུ་གྱུར་ནས་བརྗོད་སྙིང་ཡོད་ཚད་ཤོར་འདུག་པས།
ཏག་ཏག་ལྷག་ཡོད་པ་ནི་ཆག་གྲུམ་ཙམ་མམ། ཙག་ཙིག་རེ། རྡུལ་ཕྲན་ཙམ་སྟེ། བྱེ་ཟེགས་
ཕྲ་མོའི་ཕུང་བོ་ཞིག་དང་འདྲ་བར་ཁོའི་མགོ་ནང་ལ་འཚུབ་མ་བཞིན་འཁོར་འོངས་ནས་
མགོ་བོ་ན་ཞིང་གཉིད་མི་ཁུག་ལ། གཉིད་མི་ཁུག་པ་དེ་ནི་རིམ་བཞིན་ཁོའི་ནད་དུ་གྱུར།
ཏག་ཏག་སྐབས་དེར། ཁོའི་ཡོད་ཚད་རབ་རིབ་དང་བན་བུན་ཞིག་གིས་བཟུང་འདུག་མོད།
འོན་ཏེ། ཁོས་བག་མེད་པར་མཐའ་ཡས་པའི་སྒྲ་དབྱངས་ཆེན་པོ་ཞིག་ལ་སྨོན་པ་བྱེད་
བཞིན་མཆིས། སྒྲ་དབྱངས་དེའང་འཛེར་སྒྲ་འབའ་ཞིག་གམ། ཡང་ན་སྙན་ཞིང་འཇེབས་
པའི་སྤྲོ་སྐྱིད་ཀྱི་ཅ་ཅོ་ཞིག་སྟེ། དེས་ནི་ཡོད་ཚད་ཁྱུར་མིད་དུ་གཏོང་ཞིང་། ཡོད་ཚད་སྣུབ་
པར་བྱེད་ལ། ཡོད་ཚད་དབུགས་རྨེག་གེར་བཏང་སྟེ་སྐད་ཆས་བཞག་པའི་ན་ཟུག་དང་
གསོག་གསོབ། སྟོང་སྣང་སོགས་ཀྱང་མི་སྣང་བར་བྱེད། རོལ་དབྱངས་ཀྱིས་མིང་དང་རྗོད་
པ་འགོག་ཅིང་། སྐད་ཆ་དང་རྒྱབ་ཏུ་ཕྱོགས་པར་བྱེད། ཁོ་རང་ས་བྷེ་ནཱ་དང་དམ་པོར་
འཁྱུད་ནས་སྨྲ་བ་མེད་ཅིང་། སྨྲ་བ་ཚིག་གཅིག་ཀྱང་མེད་པར་དེ་ལྟར་འདོད་པའི་བདེ་
བ་འབའ་ཞིག་རོལ་དབྱངས་ཀྱི་འུར་སྒྲ་དང་ཡོངས་སུ་འདྲེས་ན་སྙམ། འདི་ལྟ་བུའི་རྟོག་
བཏགས་ཀྱི་ཅ་ཅོའི་ཀློང་ནས་ཁོ་ག་ལེར་གཉིད་དུ་ཡུར་སོང་།
སྣང་བ་དང་མུན་པ།
ས་བྷེ་ནཱ་ལ་ཆ་བཞག་ན། གསོན་པ་ནི་ལྟ་བའི་སླད་དུ་ཡིན། འོན་ཏེ་ང་ཚོའི་མིག་
དབང་ལ་ཚད་བཀག་ཆེན་པོ་གཉིས་ཡོད་དེ། གཅིག་ནི་ཅི་ཡང་མཐོང་མི་ཐུབ་པའི་འོད་
ཟེར་ཆེན་པོ་དང་ཅིག་ཤོས་ནི་ནག་པའི་མཐར་ཐུག་པའི་མུན་པ་ཡིན། མོས་ཕྱོགས་ལྷུང་
རིང་ལུགས་པ་ཡོད་ཚད་ལ་བཅངས་པའི་སྡང་སེམས་ནི་ཏག་ཏག་འདི་ལས་བྱུང་བ་ཡིན་
ཡང་སྲིད། ཕྱོགས་སུ་ལྷུང་བ་ནི་ཚེ་སྲོག་གི་མཐའ་མའི་མཚམས་ཏེ། ཆབ་སྲིད་དང་སྒྱུ་རྩལ་
གང་ཡིན་ཡང་། ཕྱོགས་སུ་ལྷུང་བའི་སེམས་ཤུགས་ནི་གསང་བའི་སྒོ་ནས་འཆི་བདག་ལ་
ཕྱོགས་ཚུལ་ཞིག་གོ
ཧྥུའུ་རན་བཟི་ལ་མཚོན་ན། “འོད་སྣང” ཞེས་པའི་ཐ་སྙད་འདི་ལས་ཉི་འོད་འཇམ
པོ་ཞིག་འཕྲོས་པའི་ཡུལ་ལྗོངས་ཤིག་ཡིད་ལ་འཁོར་མི་སྲིད། ཁོའི་ཡིད་ལ་འཁོར་བ་ནི་འོད་
ཀྱི་འབྱུང་ཁུངས་ཏེ། ཉི་མ་དང་གློག་སྒྲོན། སོ་ལྟའི་གློག་སྒྲོན་སོགས་ལྟ་བུ་རེད། ཁོས་ད་དུང་
རྒྱུན་མཐོང་གི་དཔེ་ཁ་ཤས་ཀྱང་དྲན་འོངས་ཏེ། དཔེར་ན་བདེན་ལུགས་ཀྱི་ཉི་མ་དང་དཔྱོད་
ཤེས་ཀྱི་འོད་ཟེར་ཞེས་པ་སོགས་ལྟ་བུའོ།
ཁོ་འོད་སྣང་ལ་དགའ་ཞིང་མུན་པ་ལ་ཡང་འཁྲེང་། དེང་གི་ཆར། གློག་གཟིམས་ནས་
འཁྲིག་པ་སྤྱོད་པ་ནི་མི་རྣམས་ཀྱི་སྣང་ངོར་དགོད་བྲོ་བ་ཞིག་ཡིན་ལ། ཁོས་ཀྱང་གནད་
འདི་གསལ་བོར་ཤེས་ཡོད། དེ་བས་ཁོས་རྣམ་ཀུན་མལ་ཁྲི་སྣང་བར་བྱེད་པའི་གློག་སྒྲོན་
ཆུང་ངུ་ཞིག་བཀར་ཡོད་མོད། འོན་ཏེ། ས་བྷེ་ནཱའི་ལུས་ལ་འཇུག་པའི་སྐད་ཅིག་མ་དེར་
ཁོས་སྔར་བཞིན་མིག་ཟུང་བཙུམས་ནས་ཡོད། ཁོ་རང་ཁྱུར་མིད་དུ་གཏོང་བའི་འདོད་
པའི་བདེ་བ་དེར་མཁོ་བ་ནི་མུན་པ་ཡིན་ལ། མུན་པ་དེ་ནི་མཐར་ཐུག་པའམ། དེ་ཁོ་ན་
ཉིད་དེ། དེ་ལ་གཟུགས་བརྙན་མེད་ཅིང་འཕྲུལ་སྣང་ཡང་མེད། འཛད་མཐའ་མེད་ལ་མུ་
མཐའ་དང་ཡང་བྲལ་བ་ཞིག་རེད། མུན་པ་དེ་ནི་ང་ཚོ་མི་རེ་རེའི་སེམས་སུ་ཡོད་པའི་ཚད་
མེད་པ་དེའོ། (ཡིན་ཏེ། ཚད་མེད་པ་ལ་སྨོན་པ་གང་དེས། ཏག་ཏག་སོ་སོའི་མིག་ཟུང་
བཙུམས་པས་འཐུས)
འདོད་པའི་བདེ་བ་ཁོའི་ལུས་ཡོངས་སུ་ག་ལེར་ཁྱབ་པའི་སྐད་ཅིག་མ་དེར། ཧྥུའུ་
རན་བཟི་ནི་མཐའ་མེད་པའི་མུན་པའི་ཀློང་དུ་འཆིང་བ་ལས་གྲོལ་ཅིང་ཆུ་རུ་བཞུས་
ནས་ཚད་མེད་པའི་ངོ་བོར་འཐིམ་པར་གྱུར། འོན་ཏེ། མི་ནི་ནང་སེམས་ཀྱི་མུན་པ་རུ་ཇི་
ལྟར་ཇེ་ཆེར་གྱུར་ན། ཕྱིའི་ཤ་ཚུགས་ནི་དེ་ལྟར་ཇེ་ཆུང་དུ་འགྱུར་ཏེ། མིག་ཟུང་དམ་པོར་
བཙུམས་པའི་སྐྱེས་པ་དེ་ནི་རང་ཉིད་བརླགས་ཟིན་པའི་གང་ཟག་དེ་ཡིན་ལ། མིས་མཐོང་
ཚེ་སྐྱུག་མེར་ལངས་ཡོང་བ་ཞིག་ཀྱང་ཡིན་ངེས། དེར་བརྟེན། ས་བྷེ་ནཱས་ཀྱང་ཁོར་བལྟར་
མ་འདོད་པས་མིག་ཟུང་ག་ལེར་བཙུམས་སོང་། དེ་ལྟ་མོད་ཀྱང་། མུན་པ་འདིས་ནི་མོར་
མཚོན་ན་ཚད་མེད་པ་དེ་སྟོན་གྱིན་མེད་ལ། དེ་ནི་ཏག་ཏག་མཐོང་མ་འདོད་པ་གང་དེ་
འགོག་སླད་དང་། མཐོང་བའི་དངོས་པོ་གང་དེ་བསྒྲིབ་ཆེད་དེ། རང་ཉིད་ཀྱིས་ཕར་ལྟ་བ་
འགོག་པའི་ཕྱིར་དུའོ།
གཞན་གྱིས་ཡང་ཡང་སྐུལ་བའི་ངོར་ས་བྷེ་ནཱ་བཙན་བྱོལ་སྤུན་ཟླའི་འདུ་འཛོམས་
ཤིག་ཏུ་ཞུགས་ཤིང་། ཁོ་ཚོའི་གླེང་གཞི་སྔར་བཞིན་མཚོན་ཆ་ཐོགས་ནས་ཨུ་རུ་སུར་ངོ་
རྒོལ་བྱེད་དགོས་མིན་གྱི་སྟེང་ལ་བབས། འདི་གར་བཙན་བྱོལ་པ་དག་གི་བདེ་འཇགས་ལ་
སྲུང་སྐྱོབ་བྱེད་བཞིན་ཡོད་པས། མི་ཚང་མས་ཅིས་ཀྱང་སྲོག་བསྡོས་ཀྱིས་ངོ་རྒོལ་བྱ་དགོས་
པར་བསྒྲགས་མོད། འོན་ཀྱང་ས་བྷེ་ནཱས “དེས་ན་བཟང་གི ཁྱོད་ཚོ་ཚང་མ་ཕྱིར་སོང་ཡ།
ཕྱིར་སོང་ནས་ངོ་རྒོལ་བྱོས་དང” ཞེས་བཤད་བྱུང་།
སྐད་ཆ་འདི་མོའི་ཁ་ནས་ཤོར་མེད་ན་དགའ་ཨང་། དེ་མ་ཐག་སྐྲ་ལོར་གློག་བརྒྱབ་
ཅིང་མགོ་ལ་སེ་བརྡ་ལྷུང་བའི་སྐུ་ཞབས་ཤིག་གིས་ཕྲ་ཞིང་རིང་བའི་གོང་མཛུབ་མོའི་
གདོང་ལ་བཙུགས་ནས “དེ་ལྟར་མ་བཤད་ན་བཟང་། ཁྱོད་ཚོ་ཚང་མས་འདས་ཟིན་པའི་
དོན་དག་ལ་འགན་འཁུར་དགོས་པ་རེད། ཁྱོད་ཀྱང་དེ་ལས་མ་འདས། སྔོན་མར་རྒྱལ་ནང་
དུ་ཡོད་དུས་ཁྱོད་ཀྱིས་ཅི་ཞིག་བསྒྲུབས་མྱོང་ངམ། གཞུང་ཕྱོགས་ལ་ངོ་རྒོལ་བྱས་སམ། རི་མོ་
འགའ་བྲིས་ཡོད་པ་ཙམ་མིན་ནམ” ཞེས་སྤྱོ་བར་བྱེད།
རྒྱལ་ཁབ་འགའ་ཞིག་ཏུ། སྤྱི་དམངས་ཀྱི་ལྟ་རྟོག་དང་ཚོད་འཛིན་ནི་ཆེས་རྨང་
གཞིའམ་ཡུན་རིང་གི་སྤྱི་ཚོགས་ལས་སྒོ་ཞིག་ཏུ་གྱུར་ཡོད་དེ། རི་མོ་པ་ཞིག་འགྲེམ་
སྟོན་དུ་ཞུགས་པའི་ཆོག་མཆན་དང་། མི་སེར་ཞིག་མཚོ་འགྲམ་དུ་གུང་གསེང་ལ་རོལ་
བར་འགྲོ་བའི་འཛིན་ཡིག རྐང་གྲུག་ལུས་རྩལ་པ་ཞིག་རྒྱལ་ཁབ་ཀྱི་རུ་ཁག་ཏུ་བསྡུ་
བ་སོགས་གང་ཡིན་ཡང་། ཐོག་མར། ངོ་སྤྲོད་ཡི་གེ་སྣ་ཚོགས་དང་སྙན་ཞུ་ཡི་གེ་ཇི་སྙེད་
ཅིག(ཡིག་རིགས་འདི་དག་ནི་ཁྱོད་ལ་སྒོ་སྲུང་དང་ལས་ཁུངས་ཀྱི་ལས་གྲོགས། སྤྱི་བདེ་
ལས་ཁུངས། ཏང་ཀྲི་པུའུ། ཁེ་ལས་ཨུ་ཡོན་ལྷན་ཚོགས་སོགས་ལས་འཐོབ་དགོས་པ་ཞིག་
གོ)འཚག་དགོས་ཤིང་། དེ་ནས་འབྲེལ་ཡོད་དཔོན་རིགས་དག་གིས་ཆེད་དུ་སྤྱི་སྡོམ་དང་
དཔྱད་འཇོག ཞིབ་བཤེར་བཅས་བྱ་དགོས་པ་ཡིན། ཡི་གེ་འདི་རིགས་ཀྱི་ནང་དོན་ནི་
སྐྱེ་བོ་གང་དེའི་རི་མོའི་ཆུ་ཚད་དང་ལུས་རྩལ་གྱི་འཇོན་ནུས། ཅིས་ཀྱང་མཚོ་འགྲམ་
དུ་ལུས་ཕུང་གསོ་བར་འགྲོ་དགོས་པའི་བདེ་ཐང་གི་གནས་ཚུལ་སོགས་ལ་འབྲེལ་བ་
ཅི་ཡང་མེད་པར། ཡོད་ཚད “སྤྱི་དམངས་ཀྱི་ཆབ་སྲིད་ངོ་བོ” (སྤྱི་དམངས་གང་དེས་
ཅི་ཞིག་བཤད་པའམ། གང་ཞིག་དྲན་པ། རྣམ་འགྱུར་ལེགས་མིན། ཚོགས་འདུ་དང་ལྔ་
གཅིག་དུས་སྟོན་གྱི་ཁྲོམ་སྐོར་ལ་ཞུགས་མིན་སོགས་སོ)ཞེས་པ་འདི་འབའ་ཞིག་ལ་ཐུག་
ཡོད། ཡོད་ཚད (ཉིན་རྒྱུན་གྱི་འཚོ་ཚིས་དང་ལས་གནས་ཀྱི་འགྱུར་ལྡོག འཁོར་ཞག་ལ་
སྡོད་པ་སོགས)སྤྱི་དམངས་གང་དེར་གདེང་འཇོག་ཇི་འདྲ་ཞིག་ཐོབ་མིན་ལ་རག་ལས་
པས། མི་ཚང་མས(རྐང་གྲུག་ལུས་རྩལ་པ་ཞིག་རྒྱལ་ཁབ་ཀྱི་རུ་ཁག་ཏུ་ཞུགས་པའི་ཆེད་
དུའམ། འགྲེམ་སྟོན་གྱི་ཆེད་དུ། ཡང་ན་མཚོ་འགྲམ་དུ་གུང་གསེང་ལ་འགྲོ་བའི་ཆེད་དུ)
རྣམ་འགྱུར་གང་ལེགས་བསྟན་ནས་གདེང་འཇོག་བཟང་པོ་ཞིག་རེག་པར་བརྩོན་ལེན་
མི་བྱེད་ཐབས་མེད་དུ་གྱུར་ཡོད།
མགོ་ལ་སེ་བརྡ་ལྷུང་བའི་སྐུ་ཞབས་དེའི་སྐད་ཆ་ལ་ཉན་པའི་གོ་རིམ་དུ། ས་བྷེ་ནཱའི་
ཡིད་ལ་གནད་དོན་འདི་རིགས་འཁོར་ཡོང༌། སུ་ཞིག་རྐང་གྲུག་བརྩེས་ནས་བཟང་མིན་
དང་སུ་ཞིག་ལ་རི་མོའི་རྣམ་དཔྱོད་ཡོད་མེད(མོས་རི་མོའི་བརྩམས་ཆོས་སུ་ཅི་ཞིག་བྲིས་
ཡོད་མེད་ལ་ཡིད་འཇོག་བྱེད་མཁན་གྱི་ཆེ་ཁི་པ་ཞིག་གཏན་ནས་བྱུང་མྱོང་མེད) ཐད།
མི་
སྐྱེས་པ་འདིས་ཁ་ཡ་ཕྲན་ཙམ་ཡང་མི་བྱེད། ཁོ་སྤྲོ་བ་ཡོད་པ་ནི་དོན་བྱ་གཅིག་ཁོ་ན་སྟེ།
དེ་དག་གིས་གཞུང་ཕྱོགས་ལ་ངོ་རྒོལ་བྱས་ཡོད་མེད་དང་། ངོ་རྒོལ་བྱེད་དུས་སེམས་ཤུགས་
ཆེ་མིན། ད་དུང་ཐོག་མའི་དུས་ནས་ངོ་རྒོལ་བྱས་པ་ཡིན་ནམ་ཡང་ན་ཆེས་མཐའ་མར་
ངོ་ལོག་པ་གང་ཡིན་མིན། དོན་དམ་དུ་ངོ་རྒོལ་བྱེད་བཞིན་ཡོད་དམ་ཡང་ན་ཕྱི་ཚུལ་ཙམ་
ཡིན་མིན་སོགས་གསལ་བོར་རྟོགས་འདོད་པ་དེ་རེད།
རི་མོ་པ་ཞིག་ཡིན་པའི་ཆ་ནས་མོ་རང་མིའི་ངོ་གདོང་ལ་བརྟག་པར་བྱང་ཡོད་དེ།
ཕུ་རཱ་རྒུར་ཡོང་བ་ནས་བཟུང་། གཞན་ལ་ལྟ་རྟོག་དང་ཁྲུན་ཐག་གཅོད་པར་དགའ་བའི་
སྐྱེ་བོ་དེ་རིགས་ཀྱི་ངོ་ཚུགས་ལ་མོ་རང་རྒྱུས་མངའ་ཧ་ཅང་ཆེ། མི་འདི་རིགས་ལ་དཀྱིལ་
མཛུབ་ལས་ཅུང་རིང་བའི་གོང་མཛུབ་རེ་སྐྱེས་ཡོད་ལ། སྐད་ཆ་བཤད་དུས་ཆེད་དུ་གོང་
མཛུབ་དེ་ཕ་རོལ་པོའི་གདོང་ལ་འཛུགས་པར་བྱེད། ད་དུང1968ལོའི་བར་ཏེ་བགྲང་བྱ་
བཅུ་བཞིའི་རིང་ལ་བྷོ་ཧེ་མུས་ཡ་རུ་སྲིད་བཟུང་བའི་གཙོ་འཛིན་ནུ་ཝོ་ཐི་ནེ་ལའང་སྐྲ་
གཞར་མཁན་གྱིས་གློག་བརྒྱབ་པ་ལྟ་བུའི་མགོ་སྐྲ་སེ་བོ་ཞིག་ཡོད་ཅིང་། རང་ཉིད་ལ་ཡོ་
རོབ་དབུས་མའི་མི་རྣམས་དང་འདྲ་བར་གོང་མཛུབ་རིང་བོ་ཞིག་ཡོད་པར་དགའ་བ་
སྒོམ་གྱིན་མཆིས།
བཀུར་འོས་པའི་གནས་སྤོ་ཡུལ་མི་དེས་ནི་ས་བྷེ་ནཱའི་རི་མོ་གཅིག་ཀྱང་མཐོང་མྱོང་
མེད་ལ། ད་ནི་མོའི་བཤད་སྒྲོས་ལས་རང་ཉིད་གུང་ཁྲན་ཏང་གི་གཙོ་འཛིན་ནུ་ཝོ་ཐི་ནེ
་དང་འདྲ་ཚུལ་ཐོས་པ་ན། འཕྲལ་མར་ངོ་གདོང་དམར་པོར་གྱུར་ལ། དེ་ནས་
སྐྱ་བོར་གྱུར། དེའི་མུར་ལན་རེར་དམར་པོ་དང་ལན་རེར་སྐྱ་བོར་འགྱུར་བཞིན་དུ་ཅི་ཞིག་
བཤད་དགོས་སྙམ་མོད། འོན་ཏེ་ངག་ནས་ཅི་ཡང་མ་ཁྲོལ་བས། རེ་ཞིག་ཁུ་སིམ་མེར་ལུས་
ཤིང་། དེར་འདུས་ཀུན་ཀྱང་ཁོ་དང་འདྲ་བར་ཁ་ཁུ་སིམ་མེར་གྱུར་པས། ཆེས་མཐའ་མར་
ས་བྷེ་ནཱ་ཡར་ལངས་ནས་ཕྱི་རོལ་ཏུ་འགྲོ་དགོས་པར་གྱུར།
དོན་འདིའི་སླད་དུ་མོའི་ཡིད་སེམས་རེ་ཞིག་སྐྱོ་ལྷང་ངེར་གྱུར་མོད། འོན་ཏེ་ལམ་
འགྲམ་དུ་འོངས་ནས་ཡང་བསྐྱར་བསམ་བློ་རེ་བཏང་བ་ན། མོས་རང་ཉིད་ཀྱིས་ཆེ་ཁི་པ་
དག་དང་འབྲེལ་འདྲིས་བྱ་དགོས་པའི་རྒྱུ་མཚན་ཅི་ཡིན་ནམ་སྙམ་ལ། རང་ཉིད་དང་ཁོ་
ཚོའི་བར་ལ་ཐུན་མོང་གི་ཆ་ཅི་ཞིག་ཡོད་པར་ཡང་བསམ་བློ་བཏང་། དེ་ནི་ཏག་ཏག་ཕ་
ས་གྲུ་བཞི་ཞིག་གིས་རྐྱེན་པས་ཡིན་ནམ། རྒྱ་ལ་ཁོ་ཚོར “བྷོ་ཧེ་མུས་ཡ” ཞེས་པའི་ཐ་
སྙད་འདི་མཐོང་མ་ཐག་ཁྱོད་ཚོས་ཅི་ཞིག་དྲན་ནམ་ཞེས་དྲིས་པ་ཡིན་ན། ཧ་ལམ་ཁོ་ཚོའི་
མཐོང་ལམ་དུ་མངོན་ཡོང་བ་ཡང་ཕན་ཚུན་དབར་འབྲེལ་བ་ཅི་ཡང་མེད་པའི་བརྙན་རིས་
ཐར་ཐོར་ཞིག་ལས་མེད་ངེས།
དེས་ན་ཁོ་ཚོའི་ཐུན་མོང་གི་ཆ་ནི་རིག་གནས་ལ་ལྟོས་དགོས་སམ། འོན་ཏེ་རིག་
གནས་ཞེས་པའང་ཡང་སྙིང་ཅི་ཞིག་ཡིན་ནམ། རོལ་དབྱངས་ཡིན་ནམ། རྡེ་ཝོ་ར་ཁི
དང་ལྗ་ནི་ཟི་ཁི་ཡིན་ནམ། དེས་ན། གལ་སྲིད་རོལ་
དབྱངས་ལ་མི་དགའ་བའི་ཆེ་ཁི་པ་ཞིག་ཡོད་ཚེ། གང་དེའི་ཆེ་ཁི་པའི་མི་རིགས་ཀྱི་ཐོབ་
ཐང་ལམ་སང་མེད་པར་གྱུར་པ་མ་ཡིན་ནམ།
དེ་མིན་ན་སྐྱེས་བུ་རླབས་ཆེན་དག་སྟེ། ལྗེན·ཧ་སི་ལྟ་བུ་ཡིན་ནམ།
འོན་ཏེ་དེ་རིང་གི་མི་དེ་དག་གིས་ཁོང་གི་བརྩམས་ཆོས་ལས་ཡི་གེ་ན་གཅིག་ཀྱང་བཀླགས་
མྱོང་མེད་པ་ཁོ་ཐག་ཡིན། ཁོ་ཚོས་ཤེས་པ་ནི་ཏག་ཏག་མེ་ལྕེ་འབའ་ཞིག་སྟེ། ལྗེན·ཧ་སི་ལྟ་
ལོག་པར་བརྩིས་ནས་ཞུགས་ལ་འབུལ་སྐབས་ཀྱི་མེ་ལྕེའི་གཟི་འོད་དང་། ཐལ་བ་རུ་འགྱུར་
དུས་ཀྱི་གཟི་བརྗིད་དེ་ཙམ་ཡིན་སྲིད། འདི་ལྟར་བསམ་བློ་རེ་བཏང་ན། ཁོ་ཚོ་ཆེ་ཁི་པ་ཞིག་
ཡིན་པའི་རྟགས་མཚན་ནི་ཏག་ཏག་རུས་ཐལ་སྤར་མོ་གང་ལས་མ་འདས་ལ། མི་འདི་དག་
གི་ཐུན་མོང་གི་ཆ་ཡང་ཁོ་ཚོའི་ཕམ་ཁ་དང་ཕན་ཚུན་གྱི་ལེ་བདའ་ཙམ་དུ་ཟད། ས་བྷེ་ནཱའི་
ཡིད་ལ་འདི་ལྟར་དྲན་བྱུང་།
མོ་སྔར་བཞིན་རིངས་སྟབས་ཀྱིས་མདུན་ལ་བསྐྱོད། སྐབས་འདིར་མོའི་སེམས་ངལ་
དུ་གྱུར་པ་ནི་བཙན་བྱོལ་སྤུན་ཟླ་དེ་དག་ལ་ཁ་རྩོད་ཤོར་བ་དེ་མ་ཡིན་པར། རང་ཉིད་ཀྱི་
ལྟ་ཚུལ་འདི་དག་རེད། མོས་རང་ཉིད་ཀྱི་བསམ་ཚུལ་འདི་རིགས་དེ་འདྲའི་འོས་འཚམས་
ཤིག་མིན་པ་གསལ་བོར་རྟོགས་ཡོད། ཆེ་ཁི་པའི་གྲས་སུ་གོང་མཛུབ་ཧ་ཅང་རིང་བའི་
མི་དེ་དག་ཕུད། ད་དུང་དེ་ལས་གཞན་པའི་མི་སྐོར་ཞིག་ཀྱང་ཡོད་ལ། མོས་སྐད་ཆ་དེ་
བཤད་མ་ཐག་ཡོད་ཚད་ཁུ་སིམ་མེར་སྡོད་པ་ནི་དེ་གར་འདུས་པའི་མི་ཡོད་ཚད་ཀྱིས་
མོར་དགག་པ་རྒྱག་བཞིན་པས་ཀྱང་མིན་ཏེ། དེ་ནི་ཏག་ཏག་ཅི་བྱ་གཏོལ་བྲལ་དུ་གྱུར་
སོང་བས་རེད། རྒྱུ་མཚན་ནི་གློ་བུར་དུ་བྱུང་བའི་སྡང་སེམས་དང༌། ས་བྷེ་ནཱས་ཁོ་ཚོ་
བཙན་བྱོལ་དུ་འོངས་པའི་དཀའ་སྡུག་ཇི་བཞིན་དུ་མ་རྟོགས་པས་ལན་པ་རེད། འོ་ན།
མོས་ཁོ་ཚོ་ལ་གདུང་སེམས་མཉམ་བསྐྱེད་མི་བྱེད་དོན་ཅི་ཡིན་ནམ། མོས་ཁོ་ཚོ་ལས་སྙིང་
རྗེའི་ཡུལ་དུ་གྱུར་པའི་ཆ་ཞིག་གམ། གཞན་གྱིས་གཅུད་དུ་བོར་བའི་ཆ་ཞིག་མ་མཐོང་བ་
ཅི་ཡིན་ནམ།
འདིའི་རྒྱུ་མཚན་ང་ཚོས་གསལ་བོར་ཤེས་ཏེ། ཆེས་ཐོག་མར་ཨ་ཕ་ལ་རྒྱབ་འགལ་
བྱས་པ་ནས་བཟུང་། མོའི་རྐང་འོག་གི་མི་ཚེའི་ལམ་བུ་ནི་རྒྱབ་འགལ་གྱི་འགྲུལ་བཞུད་
རིང་མོ་ཞིག་ཏུ་གྱུར་ཡོད་ལ། རྒྱབ་འགལ་ཐེངས་རེ་ནི་སྡིག་ཉེས་ལན་གཅིག་གམ་རྒྱལ་
ཁ་ཐེངས་ཤིག་དང་འདྲ་བར། ནམ་ཞར་མོའི་བསླུ་བྲིད་དུ་འགྱུར་བཞིན་ཡོད། མོ་རང་
ཉིད་ཀྱི་གནས་མལ་གང་དེར་སོ་ན་གནས་པའི་ཚུལ་གྱིས་སྡོད་མི་འདོད་དེ། གཏན་ནས་
མི་འདོད། མི་ཚེ་གང་བོར་མི་རིགས་གཅིག་ལ་འགྲོགས་ཤིང་། སྐད་ཆ་རིགས་གཅིག་
ལབ་ཏེ་འགྱུར་བ་མེད་པར་སྡོད་པ་ལ་མོ་གཏན་ནས་མི་འཐད། དེ་བས་སྔོན་ཏག་ཏག་
ལ་བཙན་བྱོལ་སྤུན་ཟླ་དེ་དག་དང་ཁ་རྩོད་ཤོར་བ་དེས་མོར་དགའ་སྣང་ངེས་ཅན་ཞིག་
བསྩལ་ཡོང་། དགའ་བ་ཆེས་ཆེར་འཕེལ་བ་དེར་མོ་དོགས་མི་བདེ་བ་ཅི་ཡང་མ་བྱུང་
ལ། དེ་ལས་ལྡོག་སྟེ་རང་ཉིད་ལ་རྒྱལ་ཁ་ཐེངས་ཤིག་ཐོབ་སོང་བའི་ཉམས་སྣང་སྐྱེས་ཤིང་།
གཟུགས་མེད་ཀྱི་སྐྱེ་བོ་གང་ཞིག་གིས་མོ་ལ་བསྟོད་པའི་ཐལ་མོ་རྡེབ་ཀྱིན་པའི་ཉམས་
སྣང་ཡང་བྱུང་།
འོན་ཏེ། ཅང་མ་འགོར་བར་རང་སེམས་མྱོས་པའི་དགའ་བ་དེ་ཞེད་སྣང་གིས་ཁྱུར་
མིད་དུ་བཏང་སྟེ། ནམ་ཞིག་གི་ཚེ་བཞུད་ལམ་འདི་ཉིད་རྫོགས་ངེས་ལ། རྒྱབ་འགལ་ཡང་
མཇུག་བསྒྲིལ་ངེས། དུས་གཏན་དུ་མཇུག་བསྒྲིལ་ངེས།
ཉིན་འདིའི་དགོང་མོར། མོ་གོམ་སྟབས་བྲེལ་མོས་མེ་འཁོར་འབབ་ཚུགས་སུ་
བསླེབས་དུས། ཨེམ་སི་ཊིར་རྡེམ་ལ་ཆས་པའི་མེ་འཁོར་གཞི་ནས་འབྱོར་
འདུག་ཅིང་། མོས་ལམ་སང་རང་ཉིད་སྡོད་སའི་འཁོར་སྒམ་བཙལ། སྐབས་དེར་མཛའ་
ཞིང་གཅུགས་པའི་སྣེ་ལེན་པ་ཞིག་གིས་མོ་རང་མལ་ཁྲི་ཅན་གྱི་འཁོར་སྒམ་དེའི་སྒོ་དྲུང་
དུ་ཁྲིད་ཅིང་། མོས་འཁོར་སྒམ་གྱི་སྒོ་ཕྱེ་བ་ན་ཧྥུའུ་རན་བཟི་སྔ་མོ་ནས་མལ་ཁྲི་རུ་བསྡད་
འདུག་ལ། ཉལ་སའང་བཅོས་ཟིན་འདུག ཁོ་བརྟབས་པའི་ཚུལ་གྱིས་ཡར་ལངས་ནས་ས་
བྷེ་ནཱ་བྲང་ལ་སྦྱར་ཞིང་འོ་ཡང་ཡང་བྱས།
སྐབས་ཐོག་དེར། མོ་ནི་གནམ་འོག་འདིའི་ཆེས་སྤྱིར་བཏང་གི་བུད་མེད་ཅིག་ཏུ་གྱུར་
ཏེ་ཁོ་ལ “ང་རང་མི་ཀློད་པར་ཞུ། ང་ཁྱོད་ཀྱི་འཁྲིས་ནས་སྐྱུར་ལ་ཁྱོད་ཀྱི་བྲན་དུ་ཁོལ་ཅིག
ཤུགས་རྒྱོབ་ཡ” ཞེས་བཤད་འདོད་མོད། འོན་ཏེ། མོས་སྐད་ཆ་འདི་དག་ངག་ནས་ཇི་ལྟར་
སྨྲ་དགོས་པ་མ་ཤེས་ལ། དེ་ལྟར་སྨྲ་བའི་སྤོབས་པ་ཡང་མེད་པར་གྱུར།
ཁོས་མོ་རང་ཅུང་ཟད་ཀློད་པ་ན། མོས་ཏག་ཏག “ཁྱོད་དང་མཉམ་དུ་བསྡད་ན། ངོ་མ་
སྐྱིད་པོ་འདུག” ཅེས་པའི་སྐད་ཆ་འདི་ལས་བཤད་མ་བྱུང་། མོ་ནི་མ་གཞི་ནས་ཁ་སྐྱེངས་
སླ་བ་ཞིག་ཡིན་པས། མོའི་ངག་ནས་འདི་ལས་ལྷག་པའི་སྐད་ཆ་འབྲུ་གཅིག་ཀྱང་འཐོན་
མི་སྲིད།
གོ་བ་ལོག་པའི་མིང་མཛོད། (མུ་འགོད)
ཁྲོམ་སྐོར།
དབྱི་ཐ་ལིའམ། ཡང་ན་ཧྥ་རན་སི་རུ། དོན་དག་ཅིག་ལ་གཡོལ་དགོས་ཚེ་ཧ་ཅང་ལས་
སླ་བོར་མངོན་ཏེ། གལ་སྲིད་ཕ་མ་གཉིས་ཀས་ཁྱོད་རང་ཆོས་ཁང་དུ་འགྲོ་བར་སྐུལ་ཚེ།
ཁྱོད་རང་ལམ་སང་ཏང་ཁག (གུང་ཁྲན་ཏང་། ཁྲའོ་ཐྲི་སི་ཀེའི་ཤོག་ཀ མའོ་ཙེ་ཏུང་ཤོག་
ཀ་སོགས)ཅིག་ཏུ་ཞུགས་ཏེ་ཡ་ལན་སྤྲད་ཆོག འོན་ཏེ། ས་བྷེ་ནཱའི་ཕ་རྒན་རང་གི་བུ་མོ་རྩ་
འཛུགས་དང་ཁ་བྲལ་ཚེ་དོན་དག་ཅི་བྱུང་མི་ཤེས་པར་ཚོམ་སྟེ། ཐོག་མར་མོ་རང་ཆོས་ཁང་
དུ་བསྐྱལ་ལ། དེའི་མུར་ཡང་མོ་རང་གུང་གཞོན་ཚོགས་པ་རུ་ཞུགས་སུ་བཅུག་པ་རེད།
རྣམ་ཀུན་ལྔ་གཅིག་དུས་ཆེན་གྱི་ཁྲོམ་སྐོར་ལ་ཞུགས་དུས། མོས་མི་གཞན་གྱི་གོམ་
རྗེས་མ་ཟིན་པ་ན། རྒྱབ་རོལ་གྱི་བུ་མོ་རྣམས་འཚིག་པ་ཟོས་ནས་མོར་དྲག་ཏུ་བཤུང་ཞིང་།
མ་གཟས་ནས་མོའི་ཕྱི་རྟིང་ལ་སྤོ་བར་ཡང་བྱེད། གླུ་དབྱངས་ལེན་དུས་ཀྱང་། མོས་
གླུ་ཚིག་གཅིག་ཀྱང་བློར་བཟུང་མེད་པས། ཁ་ཆེས་ཆེར་གདངས་ནས་ལེན་ཁུལ་བྱེད་པ་
ལས་འབྲུ་གཅིག་ཀྱང་ཐོས་རྒྱུ་མེད་ལ། ཕྱིས་སུ་གཞན་གྱིས་གནད་དོན་འདི་ཤེས་ནས་ཡར་
གཏུག་ཀྱང་བྱས་པ་རེད། དེ་བས། གཞོན་ནུའི་དུས་ནས་བཟུང་། ཁྲོམ་སྐོར་ཡོད་ཚེ་མོར་
སྐྲག་སྣང་ངེས་ཅན་ཞིག་སྐྱེ་བཞིན་ཡོད།
ཧྥུའུ་རན་བཟི་ནི་ཕེ་རེ་སི་རུ་སློབ་ཆེན་འགྲིམས་པ་ཡིན་ལ། རང་བཞིན་གྱིས་ཤེས་
རབ་ཆེ་བ་ཞིག་ཡིན་སྟབས། རང་ལོ་ཉི་ཤུར་སོན་པའི་ལོ་དེ་ནས་བཟུང་སོ་སོའི་རིག་གཞུང་
གི་ལམ་བུ་གསལ་བོར་མཐོང་ཡོད། སྐབས་དེ་ནས་བཟུང་། ཁོས་རང་ཉིད་ཀྱི་མི་ཚེ་ནི་སློབ་
ཆེན་གྱི་གཞུང་ལས་ཁང་དང་སྤྱི་པའི་དཔེ་མཛོད་ཁང་། ད་དུང་སྐས་དབྱིབས་སུ་སྣང་བའི་
སློབ་ཁང་བཅས་སུ་བསྐྱལ་དགོས་པ་གསལ་བོར་རྟོགས་ཡོད། འདི་དག་དྲན་མ་ཐག ཁོ་ལ་
དབུགས་ཀྱི་རྒྱུ་བ་ཡང་ཁེགས་འགྲོ་བའི་ཉམས་སྣང་ཞིག་སྐྱེས་འོངས། ཧྥུའུ་རན་བཟི་རང་
ཉིད་ཀྱི་འཚོ་བ་ལས་ཐར་འདོད་ལ། དེ་ནི་རང་ཁྱིམ་གྱི་སྒོ་མོ་ལས་ཐར་ཏེ་ཁྲོམ་སྲང་དུ་ཕྱིན་
པ་དང་འདྲ།
སྐབས་དེ་དུས། ཁོ་སྔར་བཞིན་ཕེ་རེ་སི་རུ་བསྡད་ཡོད་ལ། རྔམ་སྟོན་ཁྲོམ་སྐོར་ལ་
ཞུགས་པར་ཡང་ཞོགས་ངེས་ཅན་ཞིག་ཡོད། རྣམ་ཀུན་གང་ཞིག་ལ་རྟེན་འབྲེལ་ཞུ་བའམ།
རེ་འདུན་ཞུ་བ། ངོ་རྒོལ་བྱེད་པ་སོགས་ཀྱི་ལས་ལ་འདུར་གྱིན་ཡོད་པས། ཁོ་ནི་རང་ཉིད་
གཅིག་པུ་མིན་པར་ནམ་ཡང་ཕྱི་རོལ་ཏུ་མི་གཞན་དག་དང་ལྷན་དུ་ཡོད་པ་རེད། ཁོ་ལ་
མཚོན་ན་གནས་སྟངས་འདིས་སྐྱིད་སྣང་ངེས་ཅན་ཞིག་བསྟབས་ཡོང་། ལྗར་མན་ནེ་ཁི་
ལམ་ཆེན་ནམ། སྤྱི་མཐུན་རྒྱལ་ཁབ་ཀྱི་ལམ་ཆེན་ནས་བྷ་སི་ཏིའོ་ཡི་བར་དུ་མི་ཚོགས་
ཀྱིས་ཁེངས་པའི་རྣམ་པ་དེས། ད་དུང་ཡང་ཁོའི་ཡིད་ཀྱི་བརྟན་པ་ཅིག་ཅར་དུ་འཕྲོག་པར་
བྱེད། ཁ་གཡང་སྒྲོག་བཞིན་མདུན་ལ་སྐྱོད་ཀྱིན་པའི་མི་ཚོགས་ལས་ཁོའི་སྣང་ངོར་ཡོ་
རོབ་དང་ཡོ་རོབ་ཀྱི་ལོ་རྒྱུས་མཐོང་ཡོང་། ཡོ་རོབ་ནི་རླབས་ཆེ་བའི་དཔུང་སྐྱོད་ཐེངས་ཤིག་
སྟེ། གསར་བརྗེ་ནས་གསར་བརྗེ་དང་གཡུལ་འགྱེད་ནས་གཡུལ་འགྱེད་དུ་བསྐྱོད་དེ། དུས་
གཏན་དུ་མདུན་ལ་སྐྱོད་ཀྱིན་པའི་དཔུང་སྐྱོད་ཆེན་པོ་ཞིག་གོ
ཡང་ན་འདི་ལྟར་བཤད་ཀྱང་ཆོག་སྟེ། ཧྥུའུ་རན་བཟིས་དཔེ་དེབ་ལས་མ་འདའ་བའི་
འཚོ་བ་ནི་དོན་དངོས་དང་མི་མཐུན་པར་འདོད་ཀྱིན་ཡོད་པས། ཁོས་ནམ་ཡང་དོན་དངོས་
ཀྱི་འཚོ་བ་ཞིག་ལ་སྨོན་པ་བྱེད་ཅིང་། ཁོ་དང་དཔུང་བ་མཉམ་གཤིབ་ཀྱིས་འགྲོ་བཞིན་
པའི་ཕོ་མོ་དེ་དག་ལ་འབྲེལ་འདྲིས་བྱ་འདོད་པར་མ་ཟད། ཁོ་ཚོའི་འབོད་སྒྲ་ཐོས་པར་ཡང་
རེ། འོན་ཏེ། དོན་དམ་དུ་ཁོས་དོན་དངོས་སུ་མི་འཛིན་པ(མི་ཁྱུ་དང་བྲལ་བའི་དཔེ་མཛོད་
ཁང་གི་ལས་ཀ)གང་དེ་ད་གཟོད་ཁོའི་དོན་དངོས་ཀྱི་འཚོ་གནས་རེད་ལ། ཁོས་དོན་དངོས་
སུ་རྩི་བཞིན་པའི་ཁྲོམ་སྐོར་སོགས་ནི་ཏག་ཏག་ཟློས་གར་ཐེངས་ཤིག་གམ། ཞབས་བྲོ་ཞིག
དུས་ཆེན་ཞིག ཡང་ན་རྨི་ལམ་ཐེངས་ཤིག་ལས་མ་འདས། ཡིན་ཡང་། ཁོས་གནད་འདི་
ཚོར་གྱིན་མི་འདུག
ས་བྷེ་ནཱ་སློབ་ཆེན་འགྲིམ་དུས་སློབ་མའི་ཉལ་ཁང་དུ་བསྡད་ཡོད་ལ། ནམ་རྒྱུན་ཟླ་ལྔ་
པའི་ཚེས་གཅིག་ལ་རན་ཐེངས་རེར། སློབ་མ་ཡོད་ཚད་སྔ་ས་ནས་ཁྲོམ་སྐོར་དཔུང་ཆེན་
འདུ་ས་རུ་བསླེབ་དགོས་ཤིང་། མི་གཅིག་ཀྱང་ཆད་ལྷག་མི་ཡོང་བའི་སླད་དུ་སློབ་མ་སྔོན་
ཐོན་པ་ཁག་ཅིག་ད་དུང་ཉལ་ཁང་ལ་ལྟ་རྟོག་བྱེད་མཁན་དུའང་བསྐོས་ཡོད། མོ་རྣམ་ཀུན་
གསང་སྤྱོད་དུ་བསྐུངས་ཏེ་མི་ཚང་མ་ཕྱིན་ནས་ཡུན་རིང་ཞིག་འགོར་རྗེས་ད་གཟོད་ཕྱིར་
འོང་གིན་ཡོད། སྐབས་དེར་ཉལ་ཁང་ནི་ཁུ་སིམ་མེར་ཡོད་ཅིང་། འདི་འདྲའི་ལྷིང་འཇགས་
ཤིག་མོས་གཏན་ནས་ཚོར་མྱོང་མེད། རྒྱང་རིང་ནས་ད་དུང་དཔུང་སྐྱོད་ཀྱི་རོལ་དབྱངས་
དུས་དུས་སུ་མཆེད་འོངས་ལ། དེ་ནི་རང་ཉིད་འགྲོན་བུ་ཆེན་པོ་ཞིག་ཏུ་བསྐུངས་ཏེ་ཞེ་
འཁོན་གྱིས་ཁེངས་པའི་རྒྱ་མཚོའི་རླབས་སྒྲ་ལ་ཉན་པ་དང་མཚུངས།
བྷོ་ཧེ་མུས་ཡ་དང་གྱེས་པའི་ལོ་གཅིག་གཉིས་ཀྱི་རྗེས་ཏེ། ཨུ་རུ་སུའི་བཙན་འཛུལ་
གྱི་རྗེས་དྲན་ཉིན་མོ་དེར། མོའང་ཏག་ཏག་ཕེ་རེ་སི་རུ་ཡོད་པ་དང་སྟབས་ཁེལ་བས། རང་
དབང་མེད་པར་དེ་གར་སྤེལ་བཞིན་པའི་ངོ་རྒོལ་བྱ་འགུལ་ཞིག་ཏུ་ཞུགས། ཧྥ་རན་སིའི་
གཞོན་ནུ་རྣམས་ཀྱིས་ཁུ་ཚུར་མཁའ་རུ་ཕྱར་ནས་སུའུ་ལན་བཙན་རྒྱལ་རིང་ལུགས་ལ་
ངོ་རྒོལ་བྱ་དགོས་པའི་ཁ་གཡང་སྒྲོག་བཞིན་འདུག མོས་ཁ་གཡང་འདི་རིགས་ལ་ཉན་
བཞིན་སེམས་སུ་དགའ་བ་ངེས་ཅན་ཞིག་འཕེལ་ཡོང་མོད། འོན་ཏེ། ཧ་ལས་པ་ཞིག་ལ་
རང་ཉིད་ཀྱིས་ཁ་གཡང་འདིར་རམ་བུ་གང་ཡང་འདེགས་མ་ནུས་ཤིང་། ཁོ་ཚོ་དང་མཉམ་
དུ་འབོད་སྐད་ཀྱང་སྒྲོག་མི་ནུས་པ་འདྲ། དེ་བས། མོ་རང་དེ་གར་སྐར་མ་ཁ་ཤས་ལ་བསྡད་
རྗེས་རུ་དཔུང་དེ་དང་ཁ་གྱེས།
མོས་དོན་དག་འདི་ཧྥ་རན་སིའི་གྲོགས་པོ་སྐོར་ཞིག་ལ་ལབ་དུས། ཁོ་ཚོ་ཧ་ཅང་ཡ་
མཚན་ཏེ “ཁྱོད་ཀྱི་རྒྱལ་ཁབ་གཞན་གྱིས་བདག་གིར་བཟུང་ཡང་། ཁྱོད་རང་གང་དེར་
འཐབ་ཏུ་འགྲོ་མི་འདོད་དམ” ཞེས་བཤད་འོངས། སྐབས་དེར། མོས་ཁོ་ཚོར “བཙན་
འཛུལ་དང་བཙན་བཟུང་ཡོད་ཚད་ཀྱི་ཤུགས་སུ། ཆེས་རྩ་བའམ་ཡོངས་ཁྱབ་ཀྱི་སྡིག་ཉེས་
ཤིག་སྦས་ཡོད་ལ། སྡིག་ཉེས་དེའི་རང་གཟུགས་ནི་ཏག་ཏག་ཁྲོམ་སྐོར་དུ་སྐྱོད་པའི་མི་
རྣམས་ཀྱིས་ལག་པ་དགུང་ནས་དབྱུག་ཅིང་། མགྲིན་གཅིག་ཏུ་ཁ་གཡང་སྒྲོག་གིན་པའི་
རྣམ་པ་དེ་རེད” ཅེས་བརྗོད་འདོད་མོད། འོན་ཏེ། མོས་ཁོ་ཚོར་གནད་འདི་འགྲེལ་བཤད་
རྒྱག་དཀའ་བ་གསལ་བོར་རྟོགས་པས། མོ་ལམ་སང་དོགས་མི་བདེ་བ་ཞིག་བྱུང་ཞིང་དེ་
ནས་གླེང་གཞི་གཞན་ཞིག་ཏུ་བསྒྱུར་པས་དགའ་ཨང་སྙམ།
ཉིག་ཡོག་གི་མཛེས་སྡུག
ཧྥུའུ་རན་བཟི་དང་ས་བྷེ་ནཱ་གཉིས་ཉིག་ཡོག་གྲོང་ཁྱེར་ནས་འཆམ་འཆམ་དུ་སོང་།
བསྟུད་མར་ཆུ་ཚོད་ཁ་ཤས་ལ་དེ་ལྟར་སོང་རིང་། གོམ་པ་སྤོ་ཐེངས་རེ་ལས་མཛེས་ལྗོངས་
མི་འདྲ་བ་རེ་མཐོང་ཡོང་བས། ཁོ་གཉིས་ནི་མཛེས་སྡུག་ཡི་གར་འོང་བའི་རི་ལྗོངས་ཤིག་ཏུ།
ཀྱག་ཀྱོག་གི་ལམ་ཕྲན་ཞིག་བརྒྱུད་ནས་འགྲོ་བཞིན་པ་དང་མཚུངས། གཞོན་ནུ་ཞིག་གིས་
མ་དཀྱིལ་དུ་པུས་མོའི་ལྷ་ང་ས་རུ་བཙུགས་ནས་གསོལ་བ་འདེབས་ཀྱིན་འདུག་ལ། དེ་
ནས་གོམ་པ་ཁ་ཤས་ཀྱི་སར་མི་ནག་གི་བུ་མོ་མཛེས་མ་ཞིག་ལྗོན་པར་བསྙེས་ནས་གཉིད་ལ་
ཁད་དུ་འདུག ནུབ་ལྭ་གྲལ་དག་ཅིག་གྱོན་པའི་སྐྱེས་པ་ཞིག་གཞུང་ལམ་བརྒལ་བའི་ཞར
ལ། ལག་པས་ཕྱག་རྒྱ་སྣ་ཚོགས་བསྟན་ཏེ་གཟུགས་མེད་ཀྱི་རོལ་ཚོགས་ཤིག་ལ་མཛུབ་སྟོན་
བྱེད་བཞིན་པའི་བཟོ་ལྟ་བཏོད་ཡོང་། མཎྜལ་གྱི་དབྱིབས་སུ་སྣང་བའི་མིས་བཟོས་ཆུ་མིག་
དེའི་མཐའ་རུ་ཨར་ལས་པ་ཁ་ཤས་ཀྱིས་གུང་ཚིགས་ལ་རོལ་ཅིང་། རིམ་པར་བརྩེགས་པའི་
ཆུ་གཞོང་དུ་དྭངས་གཙང་གི་ཆུ་ཕྲན་དལ་གྱིས་འབབ་ཀྱིན་འདུག སོ་ཕག་དམར་པོའི་
ཁང་པ་དེ་ནི་དེ་འདྲའི་མི་སྡུག་པ་ཞིག་སྟེ། དེའི་རྩིག་ལྡེབས་སུ་ལྕགས་སྐས་དགོད་བྲོ་བ་རེ་
ཡང་བཙུགས་འདུག ཁང་པ་དེའི་མི་སྡུག་པ་ནི་བལྟས་ཀྱིན་བལྟས་ཀྱིན་དུ་མཛེས་སྡུག་
ཅིག་ཏུའང་མཐོང་ཡོང་། དེའི་གུད་དུ་ཤེལ་གྱི་ཁང་བརྩེགས་མཐོན་པོ་ཞིག་དགུང་ལ་ཟུག་
འདུག་ཅིང་། དེའི་རྒྱབ་རོལ་གྱི་ཐོག་ཁང་ཆེན་པོ་དེའི་ཡང་སྟེང་དུ་ཨ་རབ་ཀྱི་བཟོ་རུ་བྱས་
པའི་ཕོ་བྲང་ཆུང་ངུ་ཞིག་འདུག་ལ། དེར་ལྕོག་ཁང་དང་བར་ཁྱམས། གསེར་མདོག་གི་ཀ་བ་
སོགས་ཀྱང་མཆིས།
མོའི་སེམས་ལ་རང་ཉིད་ཀྱི་རི་མོ་འཁོར་བྱུང་། མོའི་རི་མོ་རུའང་འབྲེལ་མེད་དོན་
གཞན་གྱི་ཆོས་ཁག་གཅིག་བསྲེས་ནས་བཀོད་ཡོད་དེ། མཐོ་རུ་རྩིག་གིན་པའི་ཐབ་མོ་ཆེ་
དེའི་རྒྱབ་ལྗོངས་སུ་སྣུམ་སྒྲོན་ཞིག་བྲིས་པའམ། ཡང་ན། ཚོས་མདོག་ལྗང་གུར་བསྒྱུར་བའི་
སྣུམ་སྒྲོན་ཞིག་གི་ཕྱི་ཁེབས་གས་ཆག་ཏུ་གྱུར་ཅིང་། གས་ཆག་ཏུ་གྱུར་པའི་ཆག་གྲུམ་དག་
འབྲོག་དགོན་པའི་ན་འདམ་ཞིག་ཏུ་ཐོར་བའི་རྣམ་པ་ཞིག་བྲིས་ཡོད།
ཧྥུའུ་རན་བཟིས “ཡོ་རོབ་ཏུ་མཛེས་པ་ནི་བློ་བཅོས་ལས་བྱུང་བ་ཞིག་སྟེ། རྣམ་ཀུན་
ཡིད་འོང་གི་བློས་བསླང་དང་ཡུན་རིང་གི་འཆར་གཞི་ཡོད་པ་ཡིན། དཔེར་ན་རྒོ་སིའི་
ལུགས་ཀྱི་ཆོས་ཁང་ཆེན་མོ་ཞིག་གམ་རིག་རྩལ་བསྐྱར་དར་སྐབས་ཀྱི་གྲོང་
ཁྱེར་ཞིག་ཡིན་ཡང་། དུས་རབས་མང་པོའི་རིང་ལ་འཆར་གཞི་ལྟར་བསྐྲུན་དགོས་པ་ཞིག་
ཡིན། འོན་ཏེ། ཉིག་ཡོག་གི་མཛེས་པའི་ཕྱི་མོ་ནི་ཐ་དད་པ་ཞིག་སྟེ། དེ་ནི་རང་བཞིན་གྱིས་
བྱུང་བ་ཞིག་རེད། དེ་ལ་སྐྱེ་བོ་སུ་ཞིག་གིས་སྔོན་ལ་ཇུས་འགོད་བྱ་མི་དགོས་པར་བྲག་ཕུག་
རང་བྱོན་མ་ལྟར་མ་བཅོས་ལྷུན་གྱིས་གྲུབ་པ་ཞིག་རེད། བཟོ་དབྱིབས་
ཁ་ཤས་ནི་མ་གཞི་ནས་ཆེས་ཆེར་མི་སྡུག་པར་མངོན་མོད། འོན་ཏེ། སྟེས་དབང་གིས་སྨྲ་
བསམ་བརྗོད་འདས་ཀྱི་ཁོར་ཡུག་ཅིག་ཏུ་ཁེལ་བས། དེ་མ་ཉིད་དུ་རྫུ་འཕྲུལ་ལྟ་བུའི་སྙན་
ངག་གི་རོ་སྙོམ་ངེས་ཅན་ཞིག་ཚོར་ཐུབ” ཅེས་བཤད་བྱུང་།
དེའི་མུར། ས་བྷེ་ནཱས “རང་བྱུང་གི་མཛེས་པ་ཟེར་རམ། ངོ་མ་རེད། འོན་ཏེ་ནོར་
འཁྲུལ་གྱི་མཛེས་པ་རུ་བརྗོད་ཀྱང་ཆོག་པ་འདྲ་སྟེ། མཛེས་པ་ཞེས་པ་འདི་འཇིག་རྟེན་
ནས་ཟད་ལ་ཉེ་བའི་མཐའ་མར། དུས་ཡུན་ཐུང་ངུ་ཞིག་ལ་ནོར་འཁྲུལ་གྱི་དབང་གིས་
གནས་ལ། ནོར་འཁྲུལ་གྱི་མཛེས་པ་ནི་མཛེས་པའི་ལོ་རྒྱུས་ཀྱི་མཐའ་མའི་དུས་རེད”
ཅེས་བརྗོད་བྱུང་།
མོའི་ཡིད་ལ་རང་ཉིད་ཀྱི་ལེགས་འགྲུབ་བྱུང་བའི་བརྩམས་ཆོས་ཐོག་མ་དེའང་ཚོན་
དམར་པོ་ཞིག་མཉམ་མ་བཞག་པར་ཐིགས་པ་ལས་བྱུང་བ་འཁོར་བྱུང་། ཡིན་ཏེ། མོའི་རི་
མོའི་བརྩམས་ཆོས་ཡོད་ཚད་ནི་ནོར་འཁྲུལ་གྱི་མཛེས་པར་གཞི་བྱས་ཤིང་། ཉིག་ཡོག་ནི་
མོའི་རི་མོ་ལ་མཚོན་ན་གསང་བ་ལྐོག་གྱུར་གྱི་མེས་རྒྱལ་ངོ་མ་ཞིག་ཡིན།
ཧྥུའུ་རན་བཟིས་དེ་ནས་ཡང “ཉིག་ཡོག་གི་རང་བྱུང་གི་མཛེས་པ་འདི་ཉིད། བཟོ་
ལ་བསྟུན་ཆེ་ཞིང་སྒམ་པོ་ཡིན་དྲགས་པའི་བཅོས་མའི་མཛེས་པ་དེ་རིགས་དང་བསྡུར་ཚེ།
ཅུང་ཕུན་སུམ་ཚོགས་པར་སྣང་ལ། འདི་ནི་ཡོ་རོབ་ཀྱི་རྣམ་པའི་མཛེས་པ་ཞིག་མིན་ཏེ།
འདི་ནི་འཇིག་རྟེན་ཆ་མེད་ཅིག་རེད” ཅེས་བཤད།
ལྟོས་དང་། འཇིག་རྟེན་འདིར་ཁོ་གཉིས་ཀའི་ལྟ་ཚུལ་གཅིག་ལ་འབབ་པའི་ཆོས་ཀྱང་
ཡོད་པ་མ་ཡིན་ནམ།
མིན་ཏེ། ཏག་ཏག་འདིའི་ཐད་དུའང་ཁྱད་པར་ངེས་ཅན་ཞིག་ཡོད། ཉིག་ཡོག་གི་
མཛེས་པའི་ཆ་མེད་རྒྱུས་མེད་ཀྱི་ཆ་དེས་ས་བྷེ་ནཱའི་དང་བ་འདྲེན་ཞིང་། ཧྥུའུ་རན་བཟིའང་
མྱོས་པར་བྱེད་མོད། འོན་ཏེ། དེ་དང་ཆབས་ཅིག་ཁོར་ཞེད་སྣང་ངེས་ཅན་ཞིག་ཀྱང་བསྐྱེད་
ཡོང་ལ། ཡོ་རོབ་ཀྱི་དྲན་གདུང་ཡང་ཇེ་ཆེར་གྱུར།
ས་བྷེ་ནཱའི་མེས་རྒྱལ།
ཧྥུའུ་རན་བཟིས་ཨ་རི་ལ་རྣམ་འགྱུར་དེ་འདྲ་ཞིག་འཛིན་དོན་ས་བྷེ་ནཱས་གསལ་བོར་
རྟོགས་ཡོད། ཧྥུའུ་རན་བཟི་ནི་ཡོ་རོབ་པ་རྣལ་མ་ཞིག་ཡིན་ཏེ། ཨ་མའི་སྐྱེས་ཡུལ་ཝེ་ཨེ་ནཱ་
ཡིན་ལ། ཕ་རྒན་ནི་ཧྥ་རན་སིའི་མི་ཞིག་དང་། ཁོ་རང་ཉིད་སི་ཝེ་ཚིར་ལན་རྡུའི་མི་ཡིན།
ཧྥུའུ་རན་བཟི་ས་བྷེ་ནཱའི་མེས་རྒྱལ་ལ་ཡིད་སྨོན་སྐྱེ་བཞིན་ཡོད། རྣམ་ཀུན་མོས་ཁོ་ལ་
རང་ཉིད་ཀྱི་མེས་རྒྱལ་དང་བྷོ་ཧེ་མུས་ཡའི་གྲོགས་པོ་དེ་དག་གླེངས་འོངས་པའམ། ཡང་ན་
བཙོན་ཁང་དང་འཚེ་བ། སྲང་ལམ་གྱི་ཐན་ཁེ། བཙན་བྱོལ་པ། བསྒྲགས་ཡིག དཔེ་རྒྱུན་
བཀག་པ། འགྲེམ་སྟོན་བཀག་པ་ལྟ་བུ་སོགས་ཐ་སྙད་འདི་དག་ཐོས་ཙ་ན། ཁོ་ལ་ཡུལ་དེ་
བསྙེགས་ནས་འགྲོ་འདོད་པའི་ཚོར་བ་ཁྱད་མཚར་ཞིག་སྐྱེས་འོངས།
ཁོས་ས་བྷེ་ནཱར་བཤད་དོན། “ཉིན་ཞིག་ལ། མཚན་ཉིད་རིག་པའི་མཁས་པ་ཞིག་
གིས་ང་ལ་འཕྲིན་ཡིག་ཅིག་བསྐུར་ཏེ། ངའི་ལྟ་བ་ཡོད་ཚད་ནི་རིག་འཕྲུལ་ཙམ་ལས་
རིགས་པས་བདེན་དཔང་བྱ་ཆོག་པ་གཅིག་ཀྱང་མི་འདུག་ཟེར་ལ། ད་དུང་ང་ནི ‘“སོ་ཁིར་
ཐེ་བཟི་རྫུན་མ’ ཞིག་རེད་ཅེས་ཆེས་ཆེར་བརྙས་པས། ངས་ཀྱང་ཁོང་ཁྲོ་དང་བཅས་ཁོ་ལ་
དགག་ལན་བསྐྱོན་པ་ཡིན། བསམ་བློ་རེ་ཐོངས་དང་། གླེང་རིན་མེད་པའི་དོན་ཙག་ཙིག་
འདི་ནི་ང་ལ་ཕྲད་པའི་ཆེས་ཛ་དྲག་གི་འགལ་ཟླ་ཐེངས་ཤིག་ཏུ་གྱུར་ལ། ངའི་མི་ཚེ་ཟློས་
གར་ལྟ་བུ་འདིའི་མཐོ་རླབས་སུའང་གྱུར་པ་རེད། འོན་ཏེ། ངེད་གཉིས་ནི་ཁྱོན་ནས་མི་འདྲ་
བའི་འཚོ་བའི་ངོས་གཉིས་སུ་ཡོད་པས། ཁྱོད་རང་ངའི་འཚོ་བ་རུ་ཞུགས་པ་ནི་རྒ་ལེ་ཝིར
མིའུ་རྒྱལ་ཁབ་ཏུ་བསླེབས་པ་དང་གཉིས་སུ་མི་འདུག”
ས་བྷེ་ནཱ་ཁོའི་བཤད་ཚུལ་དེར་མ་འཐད་པར། འགལ་ཟླ་ཡིན་ཡང་ཆོག་ལ། ཟློས་གར་
དང་སྐྱོ་གར་གང་ཞིག་ཡིན་ཡང་བླ། གང་ལྟར་དོན་གང་ཡང་མི་སྟོན་པས། རིན་ཐང་ཅི་
ཡང་མི་འདུག བཀུར་དུ་རི་བ་མི་འདུག་ལ་མཚར་དུ་གཟུང་རི་བའང་ཆེར་མི་འདུག་
ཅེས་བརྗོད་བྱུང་། མི་ཚང་མས་ཧྥུའུ་རན་བཟིར་ཡིད་སྨོན་བྱ་ཡུལ་ཞིག་ཡོད་པ་ནི་ཁོས་བློ་
གཅིག་སེམས་གཅིག་གིས་སྒྲུབ་ཀྱིན་པའི་ལས་ཀ་དེ་ཡིན་ངེས།
དེའི་མུར། ཧྥུའུ་རན་བཟིས་མགོ་བོ་འཕྲེད་དུ་དབྱུག་བཞིན“འབྱོར་ལྡན་གྱི་སྤྱི་ཚོགས་
ཤིག་ཏུ་མི་རྣམས་ལུས་ཤུགས་ངལ་རྩོལ་ལ་ཞུགས་མི་དགོས་པར། ཀླད་ཤུགས་ངལ་རྩོལ་ལ་
ཞུགས་པས་ཆོག་སྟེ། སློབ་ཆེན་ཇེ་མང་ནས་ཇེ་མང་དུ་གྱུར་པ་དང་མཉམ་དུ་སློབ་མ་ཡང་
ཇེ་མང་ནས་ཇེ་མང་དུ་འགྲོ་བཞིན་ཡོད་ལ། བསླབ་གནས་འཛིན་ཡིག་ཅིག་རེག་ཆེད་ཁོ་
ཚོས་དཔྱད་རྩོམ་གྱི་ཁ་བྱང་འཚོལ་དགོས་པ་རེད། ཁ་བྱང་ལ་ཚད་མེད་པར་གང་ལའང་
དཔྱད་ཆོག་པས། ཡིག་ཚགས་ཁང་དུ་དཔྱད་རྩོམ་རི་ལྟར་སྤུངས་ཤིང་རུལ་ལ་ཉེ་བའི་
ཚུལ་ནི་དུར་ཁྲོད་ནང་བཞིན་ཡིད་སྐྱོ་བ་ཞིག་ཡིན་ལ། དམ་པའི་དུས་ཆེན་
ལའང་དེ་གར་བལྟ་རུ་འགྲོ་མཁན་ཞིག་ཡེ་ནས་མེད། རིག་གནས་ཞེས་པ་ནི་འདི་ལྟར་
གཞི་རྒྱ་ཆེ་བའི་ཐོན་སྐྱེད་དང་ཆེས་ཆེར་བདོ་བའི་མིང་བརྡ། ཚད་ལས་བརྒལ་བའི་གྲངས་
འབོར་སོགས་ཀྱི་ཁྲོད་ནས་རིམ་བཞིན་ཉམས་རྒུད་དུ་འགྲོ་བཞིན་ཡོད་པ་རེད། དེ་བས།
ཁྱོད་ཀྱི་རྒྱལ་ཁབ་དེ་རུ་བཀག་ཟིན་པའི་དཔེ་ཆ་ཞིག་འདི་གའི་སློབ་ཆེན་ཁག་ནས་གང་
བྱུང་དུ་བྲིས་པའི་ཡིག་འབྲུ་དེ་དག་ལས་ལྡབ་འགྱུར་གྱིས་ལྷག་པ་རེད། ཁྱོད་ཀྱིས་ཡིད་ཆེས་
བྱོས་དང་ཆོག” ཅེས་བཤད་བྱུང་།
་ལས་ང་ཚོས་ཧྥུའུ་རན་བཟི་ཅིའི་ཕྱིར་གསར་བརྗེ་ཡོད་ཚད་ལ་དེ་འདྲའི་སྤྲོ་བ་
ཞིག་ཡོད་དོན་ཕལ་ཆེར་རྟོགས་ཐུབ། ཁོ་ཇེ་ནེ་ཝ་རུ་ཡོང་ནས་སློབ་ཆེན་གྱི་དགེ་རྒན་བྱས་
རྗེས། རང་ཉིད་བློས་གཏོང་བའི་སྙིང་སྟོབས་ཤིག་གིས་ལས་ཀར་འབད་པ་བྱས་ཤིང་རིག་
གཞུང་བསྟན་བཅོས་ཁ་ཤས་ཀྱང་དཔར་དུ་བཏབ་པས། སྤྱི་ཚོགས་སུ་གྲགས་འགུལ་མི་
དམན་པ་ཞིག་བཟོས། དེ་ནས། ཉིན་ཞིག་ལ། ས་བྷེ་ནཱ་རྣམ་ཤེས་ལྡོམ་པོ་ཞིག་གི་ཟོལ་གྱིས་
ཁོའི་འཚོ་བ་རུ་མངོན་ལ། མོ་ནི་གསར་བརྗེ་ཡི་རྨི་ལམ་སྟོང་ཟད་དུ་གྱུར་པའི་རྒྱལ་ཁབ་
ཅིག་ནས་འོངས་པ་རེད། འོན་ཏེ། དེ་རུ་ད་དུང་ཁོས་གོང་བཀུར་བྱེད་པའི་གསར་བརྗེ་ཡི་
རེ་བ་རྟ་རྔ་ཙམ་ཞིག་ལུས་ཡོད་དེ། དེ་རུ་མི་ཚེ་དོན་ཡོད་དང་འཇིགས་ཉེན་ལ་ཚོད་བགམ་
པ། དཔའ་གདེང་གིས་ཁྱོགས་ཤིང་འཆི་བའི་འཇིགས་པ་མདུན་ནས་བསུ་བའི་སྙིང་སྟོབས་
སོགས་མཐོང་ཐུབ། ས་བྷེ་ནཱ་དང་ཕྲད་པས་ཁོས་མིའི་རིགས་ཀྱི་རླབས་ཆེ་བའི་ལས་དབང་
ལ་བསྐྱར་དུ་ཡིད་ཆེས་རྙེད་ཅིང་། ས་བྷེ་ནཱའི་མེས་རྒྱལ་གྱི་གནས་བབ་ངན་ངོན་དེ་ལས་མོ་
རང་སྔར་བས་ཡི་གར་འོང་བ་ཞིག་ཏུ་མཐོང་ཡོང་།
ཡིད་ཕངས་པ་ཞིག་ལ། ས་བྷེ་ནཱ་ཏག་ཏག་སྐྱོ་གར་ལ་སྤྲོ་བ་ཅི་ཡང་མེད། བཙོན་ཁང་
དང་འཚེ་བ། དཔེ་རྒྱུན་བཀག་པ། བཙན་བཟུང་། གཡུལ་གྱི་འཕྲུལ་འཁོར་སོགས་ཐ་
སྙད་འདི་དག་ནི་མོར་མཚོན་ན་མི་སྡུག་པ་འབའ་ཞིག་ཡིན་གྱི། སྤྲོ་སྐྱིད་ཀྱི་ཆ་ཅི་ཡང་མ་
མཐོང་། ཏག་ཏག་མོའི་ཐོས་འཛིན་གྱི་ལམ་ནས་གཉོམ་དུང་ངེར་གྲགས་ཤིང་། ནང་སེམས་
སུ་ཕ་ཡུལ་གྱི་དྲན་ཤིང་འཇོག་ཐུབ་པའི་ཐ་སྙད་ནི “དུར་ས” རེད།
དུར་ས།
བྷོ་ཧེ་མུས་ཡའི་དུར་ས་ནི་མེ་ཏོག་ལྡུམ་ར་ཞིག་དང་འདྲ་སྟེ། དེ་རུ་དུར་ས་ཡོད་ཚད་རྩྭ་
ལྗང་དང་མེ་ཏོག་གིས་གཡོགས་ཤིང་། བབ་ཆགས་པའི་དུར་བྱང་དག་གིས་ཀྱང་ལྗང་མདོག་
གི་བསིལ་གྲིབ་བསྟེན་ནས་ཡོད། མཚན་གྱི་དུས་ལ། དུར་ས་རུ་འོད་ལམ་ལམ་གྱི་ཞག་སྒྲོན་
གྱིས་ཡོངས་སུ་ཁྱབ་པ་ན། ཕར་བལྟས་ཚོད་དུ་འདས་པོའི་རྣམ་ཤེས་དག་གིས་བྱིས་པའི་
བྲོ་གར་གྱི་དགའ་སྟོན་ཞིག་ལ་རོལ་གྱིན་པ་དང་འདྲ། རེད་ལགས། བྱིས་པའི་བྲོ་གར་རེད།
རྣམ་ཤེས་དག་ནི་བྱིས་པ་ཇི་བཞིན་ལྷད་མེད་དྭངས་གཙང་འབའ་ཞིག་གོ འཚོ་གནས་ལ་
ཇི་འདྲའི་གདུག་རྩུབ་ཆེ་ཡང་། དུར་ས་ནི་ནམ་ཡང་འཇམ་ཐིང་ངེར་གནས་ཏེ། དམག་
འཁྲུག་གི་དུས་སྐབས་ཡིན་ཡང་ཆོག་ལ།
ཧེ་ཐི་ལིར་གྱི་དུས་སྐབས་དང་སི་ཏ་ལིན་གྱི་དུས་
སྐབས། བཙན་བཟུང་གི་དུས་སྐབས་ཡོད་ཚད་ལ་དེ་ལྟར་འཇམ་ཐིང་ངེར་གནས། ཡིད་
སེམས་སྐྱོ་བས་མནར་བའི་དུས་མཚམས་རེར། མོ་རང་རླངས་འཁོར་ལ་བསྡད་ནས་ཕུ་རཱ་
རྒུ་དང་རིང་དུ་གྱེས་ཤིང་། རང་ཉིད་ཆེས་དགའ་བའི་དུར་ཁྲོད་ཅིག་ཏུ་འཆམ་འཆམ་ལ་
འགྲོ་བར་དགའ། སྔོ་ལྗང་གི་རི་ཚོགས་མང་བོའི་ཀློང་དུ། གྲོང་གསེབ་ཀྱི་དུར་ས་དེ་དག་ནི་
བུད་མེད་ཅིག་གིས་གཉིད་གླུ་གྱེར་བ་ནང་བཞིན་ཡི་གར་འོང་བ་ཞིག་རེད།
འོན་ཏེ། ཧྥུའུ་རན་བཟི་ལ་མཚོན་ན། དུར་ས་ནི་རྡོ་བ་དང་བེམ་པོས་ཁེངས་པའི་
གནས་ངན་ངོན་ཙམ་དུ་ཟད།
“ང་རླངས་འཁོར་དུ་འདུག་པའི་རེ་བ་གཏན་ནས་མ་འཆང་། ང་འཁོར་བགེགས་
འབྱུང་བར་ཤིན་ཏུ་སྐྲག མ་ཤི་བའི་དབང་དུ་བཏང་ཡང་། ཚེ་སྨད་ལ་མནར་གཅོད་མྱང་
དགོས་པ་རེད།” ལྡེར་བཟོ་པས་འདི་ལྟར་བཤད་ཞོར་རང་དབང་མེད་པར་རང་ཉིད་ཀྱི་གོང་
མཛུབ་བསྡམས་ནས་བསྡད་བྱུང་། ལན་གཅིག་ཤིང་གཏུབ་པའི་དུས་སུ་ཁོའི་གོང་མཛུབ་
དེ་གཅོད་ལ་ཁད་ཅིག་བྱས་ཤིང་། གལ་སྲིད་སྨན་པ་བཀའ་དྲིན་ཅན་དེ་མིན་ན། ཁོའི་གོང་
མཛུབ་དེ་སླར་འཚོབ་རྒྱུ་ནི་དཔེ་མི་སྲིད་པ་ཞིག་རེད།
“དེ་འདྲ་ཞིག་གཏན་ནས་མ་རེད།” ཕར་བལྟས་ཚོད་དུ། དེ་རིང་མེ་རེ“ཁི་ལའོ་
རྡུའི་ཟོ་མདོག་ཧ་ཅང་བདེ་ཡོད་པ་འདྲ། མོས་སྐད་གསང་མཐོན་པོས “ང་རང་འཁོར་
བགེགས་ཤིག་ལ་ཕྲད་མྱོང་ལ། སྐྱིད་པོ་ཞེས་པ་ནི་ངོ་མ་དེ་རེད། ང་ལ་མཚོན་ན་སྨན་
ཁང་དུ་སྡོད་པ་ལས་སྐྱིད་པོ་ཞིག་ཡེ་ནས་མི་འདུག ངས་སྨན་ཁང་དུ་ཉིན་མཚན་
མེད་པར་དཔེ་ཆ་ལ་བལྟས་ཤིང་། འབད་པ་ཆེན་པོས་བལྟས་ཏེ་གཉིད་ཐུན་ཙམ་ཡང་མ་
བླངས” ཞེས་བཤད་བྱུང་།
མི་ཚང་མས་ཧ་ལས་པའི་ཚུལ་གྱིས་མོར་བལྟས་འདུག་པ་དེས་མོའི་སེམས་སུ་གློ་
བུར་དུ་དགའ་བ་ངེས་ཅན་ཞིག་འཕེལ་ཡོང་། འོན་ཏེ། ཧྥུའུ་རན་བཟི་ལམ་སང་སུན་
སྣང(འཁོར་བགེགས་དེའི་རྗེས་སུ། མོས་བློ་ཕམ་ཡི་ཆད་ངང་རྣམ་ཀུན་སྡུག་ཡུས་བཏོན་
ཡོང་བ་ཁོས་གསལ་བོར་དྲན་འོངས)སྐྱེས་ཤིང་། ཁོའི་སུན་སྣང་དེ་རུ་ཡིད་སྨོན་གྱི་ཆ་
ཤས(མེ་རེ·ཁི་ལའོ་རྡུས་ནམ་ཡང་རང་ཉིད་ལ་ཕྲད་པའི་དོན་དག་རྣམས་ཡིན་པ་མིན་པར་
སྒྲུབ་ཅིང་། མིན་པ་ཡིན་པར་སྒྲུབ་ཐུབ། མོའི་ལྷན་སྐྱེས་ཀྱི་འཇོན་ནུས་འདི་ལས་མོ་ལ་ཚེ་
སྲོག་གི་གསོན་ཤུགས་ངེས་ཅན་ཞིག་ལྡན་པ་མཐོང་ཐུབ་པས། གོང་བཀུར་བྱ་འོས་པ་ཞིག་
རེད་སྙམ) ཤིག་ཀྱང་འདྲེས་འདུག
དེ་ནས་མོས་སླར་ཡང “སྨན་ཁང་དུ། ངས་དཔེ་ཆ་ཡོད་ཚད་རིགས་གཉིས་སུ་བཀར་
བ་སྟེ། ཉིན་མོ་དང་མཚན་མོའི་དཔེ་ཆའོ། ། ངོ་མ་དེ་འདྲ་ཞིག་རེད། དཔེ་ཆ་ཁག་ཅིག་ནི་
ཉིན་མོར་ཀློག་དགོས་ཤིང་། དཔེ་ཆ་སྐོར་ཞིག་ཅིས་ཀྱང་མཚན་མོར་བཀླགས་ན་འོས”
ཞེས་བཤད།
དེར་ཡོད་ཀུན་གྱིས་འཐད་པའི་བརྡ་ལ་མགོ་བོ་ལྡེམ་ལྡེམ་བྱེད་མོད། འོན་ཏེ། ཏག་ཏག་
ལྡེར་བཟོ་པ་དེས་སྔར་བཞིན་རང་ཉིད་ཀྱི་གོང་མཛུབ་སྤར་མོས་བསྡམས་ཤིང་། སྐྱི་གཡའ་
བའི་ཕྱིར་དྲན་གྱིས་གདོང་གི་ཤ་ཚུགས་ཀྱང་འགྱུར་འདུག
དེའི་མུར། མེ་རེ“ཁི་ལའོ་རྡུ་ཁོ་ལ་ཕྱོགས་ཏེ “ཁྱོད་ཀྱིས་སི་ཏན་རྡའོ་ཡི་དཔེ་ཆ་རིགས
གང་ལ་བཞག་པ་ཡིན” ཞེས་དྲིས་བྱུང་།
ལྡེར་བཟོ་པས་མོའི་སྐད་ཆ་ལ་ཡིད་འཇོག་ཅི་ཡང་བྱེད་ཀྱིན་མེད་པས། དོགས་མི་བདེ་
བའི་ཚུལ་གྱིས་ཕྲག་པ་ལྡེམ་ཙམ་བྱེད་པ་ལས་ཅི་ཡང་ལབ་མ་སོང་། ཁོའི་གན་གྱི་སྒྱུ་རྩལ་
ཉམས་ཞིབ་པ་དེས་ངས་བལྟས་ན་སི་ཏན་རྡའོ་ཡི་དཔེ་ཆ་ཉིན་མོར་བཀླགས་ན་འཚམས་
ཞེས་བཤད་པར། མེ་རེ“ཁི་ལའོ་རྡུས་མགོ་བོ་འཕྲེད་དུ་དབྱུག་དབྱུག་ཙམ་བྱེད་ཅིང་། དེ་
ནས་སྐད་གསང་མཐོན་པོས “དེ་འདྲ་ཞིག་གཏན་ནས་མ་རེད། མ་རེད་མ་རེད། ཁྱོད་ཀྱིས
བཤད་པ་དེ་ཅུང་ཙམ་ཡང་འགྲིག་མི་འདུག སི་ཏན་རྡའོ་ནི་མཚན་མོར་འཚམས་པའི་
རྩོམ་པ་པོ་ཞིག་རེད” ཅེས་བཤད་བྱུང་།
ཧྥུའུ་རན་བཟིས་ཉིན་མཚན་ལས་འཕྲོས་པའི་སྒྱུ་རྩལ་ཐད་ཀྱི་བགྲོ་གླེང་དེར་ཉན་
ཞོར། དམིགས་པ་ས་བྷེ་ནཱ་དུས་ནམ་ཞིག་ལ་ཡོང་བའི་ཕྱོགས་སུ་འཁོར། ཉིན་དུ་མའི་
རིང་ལ། ཁོ་གཉིས་ཀས་ས་བྷེ་ནཱ་ཐེངས་འདིའི་གསོལ་སྟོན་ལ་ཞུགས་དགོས་མིན་ཐད་
བསམ་གཞིག་གང་མང་བཏང་མྱོང་། གསོལ་སྟོན་འདི་ནི་མེ་རེ“ཁི་ལའོ་རྡུས་རང་ཉིད་ཀྱི་
མི་སྒེར་འགྲེམ་སྟོན་དུ་བརྩམས་ཆོས་བཀྲམ་མྱོང་བའི་རི་མོ་པ་དང་ལྡེར་བཟོ་པ་དག་ལ་
བཤམས་པ་རེད། ས་བྷེ་ནཱས་ཧྥུའུ་རན་བཟི་ངོ་ཤེས་པ་ནས་བཟུང་ནམ་ཡང་ཁོའི་ཆུང་མར་
གཡོལ་ཅི་ཐུབ་བྱེད་བཞིན་ཡོད་ལ། ཐེངས་འདིར་ཡང་མེ་རེ•ཁི་ལའོ་རྡུ་དོགས་པ་སྐྱེ་
བར་སྐྲག་མོད། འོན་ཏེ། ཆེས་མཐའ་མར་གསོལ་སྟོན་ལ་ཞུགས་པར་སེམས་ཐག་བཅད་
པ་རེད། དེ་ནི་འདི་ལྟར་བྱས་ཚེ་ད་གཟོད་རྒྱུན་ལྡན་ཞིག་ཡིན་ལ། གཞན་ལ་དོགས་གཞི་
ཡང་སློང་མི་སྲིད་པར་སྙམ་པས་རེད།
ཁོས་ཡང་ནས་བསྐྱར་དུ་སྒོ་ཁ་རུ་ལྐོག་ལྟ་བྱེད་སྐབས། ཕ་གིའི་འགྲུལ་ཁང་གི་ཕྱོགས་
ནས་གློ་བུར་དུ་རང་ལོ་བཅོ་བརྒྱད་ལ་སོན་པའི་ཁོའི་བུ་མོ་མེ་རེ•ཨན་ནའི་གྲག་འགུལ་
མཆེད་ཡོང་། སྐབས་དེར་མོས་གནད་དོན་གང་ཞིག་ལ་རང་ཉིད་ཀྱི་ལྟ་ཚུལ་ལྷུག་ལྷུག་ཏུ་
རྗོད་བཞིན་པའི་སྒང་རེད། ཧྥུའུ་རན་བཟི་ག་ལེར་ཆུང་མའི་མགྲོན་པོ་དེ་དག་དང་རིང་དུ་
གྱེས་ནས་ཁོའི་བུ་མོ་དང་བཅས་པའི་ཉེ་སར་བཏུད། དེ་རུ་མི་གཅིག་ཁོ་ན་རྐུབ་སྟེགས་རྒྱབ་
བསྙེས་མ་ཞིག་ཏུ་བསྡད་འདུག་པ་ལས། གཞན་དག་ཚང་མ་ཡར་འགྲེང་ནས་འདུག་ཅིང་།
མེ་རེ•ཨན་ན་ཐང་དུ་ཙོག་འདུག མི་འགྱང་བར་འགྲུལ་ཁང་གི་གཞོགས་ཅིག་ཤོས་སུ་
ཡོད་པའི་མེ་རེ•ཁི་ལའོ་རྡུ་ཡང་ས་གདན་དུ་སྡོད་སྲིད་པ་ཧྥུའུ་རན་བཟིའི་སེམས་སུ་གསལ་
བོར་ཤེས་ཏེ། དེང་གི་ཆར། མགྲོན་པོའི་མདུན་དྲུང་དུ་ཐང་ལ་ཙོག་ནས་འདུག་པ་ནི་གུ་
ཡངས་དང་བག་ཕབ། བསམ་བློ་སྔོན་ཐོན། འགྲོགས་བདེ་གཤིབ་བདེ་ཡི་མི་ཞིག་ཡིན་པའི་
རྟགས་སུ་འཛིན་ལ། ད་དུང་ཕེ་རེ་སིའི་ཁྱད་ཆོས་ཤིག་ཀྱང་ཡོད་པར་སྟོན་པ་རེད། ལྷག་པར་
དུ་མེ་རེ“ཁི་ལའོ་རྡུ་ནི་དེ་བས་ཐང་ལ་སྡོད་པར་དགའ་བས། ཧྥུའུ་རན་བཟི་མོ་ནམ་ཞིག་ཐ་
མག་ཉོ་སའི་ཚོང་ཁང་དེ་རུའང་དེ་ལྟར་སྡོད་སྲིད་པར་སེམས་ཁྲེལ་ཆེ།
“ཨི་ལེན། ཁྱེད་ཀྱིས་ཉེ་ལམ་ཅི་ཞིག་བྱེད་བཞིན་ཡོད་དམ།” མེ་རེ·ཨན་ནས་སྐྱེས་
པ་ཞིག་ལ་འདི་ལྟར་དྲིས་བྱུང་ལ། སྐབས་དེར་མོ་སྐྱེས་པ་གང་དེའི་རྐང་པ་གཉིས་ཡོད་ས་
རུ་བསྡད་འདུག
ཨི་ལེན་ནི་ཟོལ་མེད་གཞུང་དྲང་གི་མི་ཞིག་ཡིན་པས། ཁོས་ནན་ནན་ཏིག་ཏིག་གིས་
ཁྱིམ་བདག་མའི་བུ་མོ་ལ་ལན་ལྡོན་དགོས་པར་སྙམ། དེ་བས། ཁོས་རང་ཉིད་ཀྱིས་ལག་
ཐབས་གསར་པ་ཞིག་སྤྱད་དེ་འདྲ་པར་དང་སྣུམ་ཚོན་རི་མོ་མཉམ་དུ་བསྡེབས་པའི་སྐོར་
གསལ་བཤད་བྱས་མོད། འོན་ཏེ། ཨི་ལེན་གྱིས་སྐད་ཆ་ཚིག་རྐང་གསུམ་ཙམ་ཡང་བཤད་མ་
ཚར་བར། མེ་རེ•ཨན་ནས་ལམ་སང་ཁ་ནས་ཤུ་སྒྲ་བཏོན་ཏེ་ཁ་རོག་གེར་འདུག་དགོས་པའི་
བརྡ་བསྟན། ཡིན་ཡང་། རི་མོ་པ་འདིས་ད་དུང་ག་ལེ་ག་ལེར་ནན་ཏན་གྱིས་ལབ་པ་ལས།
མོའི་ཤུ་སྒྲ་ཐོས་མ་སོང་།
དེ་ནས་ཧྥུའུ་རན་བཟིས་སྐད་དམའ་མོས “ཁྱོད་ཀྱིས་འདི་ལྟར་ཤུ་སྒྲ་སྒྲོག་དགོས་དོན
ང་ལ་བཤད་ན་ཆོག་གམ” ཞེས་དྲིས།
ཁོའི་བུ་མོས་སྐད་གསང་མཐོན་པོས “རྒྱུ་མཚན་ནི་ང་རང་མི་གཞན་གྱིས་ཆབ་སྲིད་
གླེང་བར་སུན་སྣང་སྐྱེས་ཡོང” ཞེས་བཤད་བྱུང་།
ངོ་མ། མི་དེ་དག་གི་གྲས་སུ། དེ་གར་འགྲེང་ནས་སྡོད་པའི་སྐྱེས་པ་གཉིས་ཀྱིས་མི་
འགྱང་བར་མགོ་བརྩམ་ལ་ཉེ་བའི་ཧྥ་རན་སིའི་འདེམ་བསྐོ་ཆེན་མོ་གླེང་བཞིན་འདུག དེ་
བས། མེ་རེ•ཨན་ནས་དེ་རིང་གི་ཁ་བརྡ་ལ་རང་ཉིད་ཀྱིས་མདོ་འཛིན་བྱ་དགོས་པར་སྙམ་
སྟེ། གཟའ་འཁོར་རྗེས་མར་དབྱི་ཐ་ལིའི་ཟློས་གར་ཚོགས་པ་ཞིག་གིས་རའོ་སེ་ནེའི་
གླུ་གར་ཞིག་འཁྲབ་འཆར་འདུག་པས། ཁོ་གཉིས་ཟློས་གར་ཁང་དུ་འགྲོ་མིན་དྲིས། ཡིན་
ཡང་། རི་མོ་པ་ཨི་ལེན་གྱིས་ད་དུང་ཡང་མཚམས་ཚིགས་མེད་པར་སྔར་ལས་ལེགས་པའི་
བརྡ་ཆད་ཅིག་ལ་ཨུ་ཚུགས་བྱས་ཏེ་རང་ཉིད་ཀྱི་འབྲི་རྩལ་གསར་པ་དེ་འགྲེལ་བཤད་བྱས་
ཡོང་། བུ་མོའི་བྱ་སྤྱོད་འདིས་ཧྥུའུ་རན་བཟི་ཡ་ང་བར་གྱུར་ཏེ། མོ་ཁ་རོག་གེར་འདུག་པའི་
ཆེད་དུ། ཁོས་གླུ་གར་ལ་མཉན་དུ་སོང་ཚེ་སུན་སྣང་སྐྱེ་ངེས་བཤད་ཅི་ཐུབ་བྱས།
“ཁྱོད་ཀྱིས་ཅི་ཡང་ཤེས་ཀྱི་མི་འདུག” མེ་རེ•ཨན་ནས་ཕ་རྒན་གྱི་ལྟོ་བར་ལག་
པས་རྡེག་ཙམ་བྱས་ཏེ “གསར་བུ་གཙོ་འཁྲབ་པ་དེ་ངོ་མ་གསར་ཡག་ཅིག་རེད། ཕོ་སྒོ་ཟེར་
བ་འདུག ངས་ཁོ་ཐེངས་གཉིས་ཙམ་ལ་མ་གཏོགས་མཐོང་མ་མྱོང་ཡང་། ངའི་ཡིད་སེམས་
བཀུག་ཚར་སོང” ཞེས་བརྗོད་བྱུང་།
ཧྥུའུ་རན་བཟིས་རང་ཉིད་ཀྱི་བུ་མོ་ཨ་མ་དང་ཇི་འདྲའི་མཚུངས་པ་སྐབས་འདིར་
གཞི་ནས་ཚོར་ཞིང་། ཁོས་བུ་མོར་རང་ཉིད་དང་འདྲ་ས་ཅི་ཡང་མེད་དོན་ཅི་ཡིན་ནམ་
སྙམ། འོན་ཏེ། རེ་བ་ཅི་ཡང་མི་འདུག བུ་མོ་དང་ཁོ་གཉིས་ནི་གཏན་ནས་མི་འདྲ་བའི་མི་
གཉིས་རེད། ཁོས་མེ་རེ“ཁི་ལའོ་རྡུའི་ངག་ནས་རི་མོ་པ་འདི་དང་ཀན་ལ་སེམས་ཤོར་སོང་
ཞེས་པའམ། ཡང་ན་གླུ་བ་དང་རྩོམ་པ་པོ། ཆབ་སྲིད་པ། ཐ་ན་ལྕགས་རྟ་རྒྱུག་མཁན་ཞིག་
གིས་ཀྱང་ཡིད་བཀུག་སོང་ཞེས་པའི་སྐད་ཆ་དག་ལན་གྲངས་དུ་མ་ཞིག་ལ་ཐོས་མྱོང་། འདི་
དག་ནི་གསོལ་སྟོན་དང་ཆང་ཁ་སོགས་ཀྱི་ལབ་བརྡོལ་འབའ་ཞིག་ཡིན་པ་ཁོས་གསལ་
བོར་ཤེས་ཡོད། འོན་ཏེ། ལོ་ངོ་ཉི་ཤུའི་ཡར་སྔོན་དུ་མོས་རང་སྲོག་གཅོད་ལ་ཁད་ཀྱིས་ཁོ་
རང་གླེང་དུས་ཀྱང་འདི་ལྟར་བཤད་མྱོང་བ་ཁོའི་ཡིད་ལ་འཁོར་བྱུང་།
ཏག་ཏག་སྐབས་འདིར། ས་བྷེ་ནཱ་ཡར་འཛུལ་འོངས་ཤིང་། མེ་རེ“ཁི་ལའོ་རྡུས་མོ་
མཐོང་མ་ཐག་ཕར་སོང་ནས་བསུ་མ་བྱས། བུ་མོས་ད་དུང་རའོ་སེ་ནེ་གླེང་གིན་འདུག་
མོད། འོན་ཏེ་སྐབས་འདིར་ཧྥུའུ་རན་བཟིས་ཐོས་འདོད་པ་ནི་ཕ་གིའི་བུད་མེད་དེ་གཉིས་
ཀའི་ཁ་བརྡ་ཁོ་ན་རེད། བསུ་མ་ཞུ་བའི་ཁ་བརྡ་ཁ་ཤས་ཀྱི་རྗེས་སུ། མེ་རེ“ཁི་ལའོ་རྡུས་ས་བྷེ་
ནཱའི་མགུལ་དུ་འཕྱང་བའི་རྫ་དཀར་གྱི་སྐེ་རྒྱན་དེ་ལག་ཏུ་བླངས་ནས “འདི་ཅི་ཞིག་རེད།
བཙོག་པ་ལ་ཨང” ཞེས་གསལ་ལྷང་ངེར་བརྗོད་བྱུང་།
སྐད་ཆ་འདིས་ཧྥུའུ་རན་བཟི་ཧོན་འཐོར་བ་ཙམ་ཞིག་བྱུང་། ཡིན་ཡང་། སྐད་ཆ་
འདིའི་ངག་སྒྲོས་ལ་ཕ་རོལ་པོར་མ་གུས་པའི་བསམ་པ་ཅི་ཡང་མི་འདུག དེ་ལས་ལྡོག་སྟེ་
མེ་རེ“ཁི་ལའོ་རྡུའི་ལྷང་ལྷང་གི་དགོད་སྒྲ་ལས། རྫ་དཀར་གྱི་སྐེ་རྒྱན་དེས་མོ་དང་ས་བྷེ་ནཱའི་
འབྲེལ་བ་ལ་ཤུགས་རྐྱེན་ཅི་ཡང་མེད་པ་མཚོན་ཡོད། དེ་ལྟ་མོད་ཀྱང་། མེ་རེ“ཁི་ལའོ་རྡུས་
སྐད་ཆ་འདི་བཤད་སྐབས་ཀྱི་ངག་སྒྲོས་ནི་ནམ་རྒྱུན་མི་གཞན་ལ་ཁ་བརྡ་བྱེད་སྐབས་དང་
ཅུང་ཟད་མི་འདྲ་བར་སྣང་།
“ང་རང་ཉིད་ཀྱིས་བཟོས་པ་ཡིན།” ས་བྷེ་ནཱས་དེ་ལྟར་བཤད་བྱུང་།
“ངས་བལྟས་ན་ངོ་མ་མི་ཡག་གི" མེ་རེ“ཁི་ལའོ་ཇུས་ཡང་བསྐྱར་སྐད་མགོ་མཐོན་
པོས “ཁྱེད་ཀྱིས་འདི་མ་བཏགས་ན་ལེགས” ཞེས་བརྗོད་བྱུང་།
རྒྱན་ཆ་ཞིག་གི་ཡག་བཙོག་ལ་ཁོའི་ཆུང་མ་སྤྲོ་བ་ཅི་ཡང་མེད་པ་ཧྥུའུ་རན་བཟིས་
གསལ་བོར་ཤེས་ཡོད། དེ་ནི་མོས་མཛེས་པར་བསམས་ཚེ་མཛེས་པ་དང་བཙོག་པར་འདོད་
ཚེ་བཙོག་པ་ཙམ་ཞིག་རེད་ལ། མོའི་གྲོགས་མོ་དག་གི་རྒྱན་ཆ་ནི་ཇི་འདྲ་ཞིག་ཡིན་ཡང་
མཛེས་པ་ཡིན། ཐ་ན་མོས་རྒྱན་ཆ་གང་ཞིག་བཙོག་པར་མཐོང་ཡང་དྲང་བོར་བཤད་མི་
སྲིད་ལ། ལོ་ངོ་དུ་མའི་རིང་ལ་མོ་ནི་གཞི་ནས་གཅམ་བུའི་ལས་ལ་གོམས་ཡོད། དེ་བས་
འདི་ནི་མོའི་རང་གཤིས་གཉིས་པ་དེར་བགྲང་ཆོག
དེས་ན་མོས་ཅིའི་ཕྱིར་ས་བྷེ་ནཱས་དངོས་སུ་བཟོས་པའི་རྒྱན་ཆ་དེ་བཙོག་པར་འདོད་
དགོས་པ་ཡིན་ནམ་ཞེ་ན།
ཧྥུའུ་རན་བཟིས་འདིའི་རྒྱུ་མཚན་གསལ་བོར་ཚོར་བྱུང་སྟེ། མེ་རེ∶ཁི་ལའོ་རྡུས་ས་བྷེ་
ནཱའི་རྒྱན་ཆ་མི་སྡུག་པར་བཤད་པ་ནི་མོའི་སེམས་སུ་རང་ཉིད་ལ་དེ་ལྟར་བཤད་པའི་ཐོབ་
ཐང་ཡོད་བསམས་པས་རེད།
དེའང་གསལ་བོར་བཤད་ན། མེ་རེ“ཁི་ལའོ་རྡུས་ས་བྷེ་ནཱའི་རྒྱན་ཆ་མི་སྡུག་པར་བཤད་
དོན་ནི་མོས་རང་ཉིད་ལ་དེ་ལྟར་བཤད་པའི་ཐོབ་ཐང་ཡོད་ཚུལ་སྟོན་པའི་སླད་དུ་རེད།
ན་ནིང་། ས་བྷེ་ནཱའི་རི་མོའི་འགྲེམ་སྟོན་ལ་དེ་འདྲའི་ལེགས་འགྲུབ་ཅིག་མ་བྱུང་
བས། མེ་རེ-ཁི་ལའོ་རྡུ་ས་བྷེ་ནཱ་ལ་རེ་དགོས་ས་ཅི་ཡང་མེད། ཡིན་ཡང་། ས་བྷེ་ནཱས་ཕྱིར་
མ་མངོན་པ་མ་གཏོགས། མོ་ད་དུང་མེ་རེ•ཁི་ལའོ་རྡུ་ལ་རེ་དགོས་པའི་དོན་དག་གང་
མང་ཞིག་ཡོད།
རེད། ཧྥུའུ་རན་བཟིས་གསལ་བོར་ཤེས་སོང་། མེ་རེ“ཁི་ལའོ་རྡུས་ཏག་ཏག་གླགས་འདི་
ལ་བརྟེན་ནས་ས་བྷེ་ནཱ(ད་དུང་མི་གཞན་དག)དང་ཁོ་གཉིས་ཀའི་སྟོབས་ཤུགས་ཆེ་ཆུང་
གི་ཧེ་བག་སྟོན་འདོད་པ་ཙམ་རེད།
གོ་བ་ལོག་པའི་མིང་མཛོད། (རྫོགས
ཨེམ་སི་ཊིར་རྡེམ་གྱི་གནའ་བོའི་ཆོས་ཁང་།
སྲང་ལམ་གྱི་གཞོགས་གཅིག་ནི་ཁང་པས་བཀང་འདུག ཐོག་ཁང་དམའ་མོ་དེ་དག་
གི་སྒེའུ་ཁུང་ཆེན་པོ་དག་ནི་ཚོང་ཁང་ཞིག་གི་ཤེལ་གྱང་དང་གཉིས་སུ་མེད་ལ། སྒེའུ་ཁུང་
གི་རྒྱབ་རོལ་ཏུ་སྨད་འཚོང་མ་རྣམས་ཀྱི་ཤག་མིག་ཆུང་ངུ་དག་ཀྱང་མཐོང་ཐུབ། སྨད་
འཚོང་མ་དག་གི་ལུས་སུ་ནུ་ཁེབས་དང་ཆུ་རས་ཙམ་ལས་བགོས་མི་འདུག་ཅིང་། རྐུབ་
སྟེགས་རྒྱབ་བསྙེས་མ་ཞིག་ཏུ་སྔས་འབོལ་རེ་བཏིངས་ཏེ། ཤེལ་གྱི་གྱང་ལྡེབས་དེར་གླན་
ནས་སྡོད་ཚུལ་ནི་སུན་སྣང་གིས་ཁེངས་པའི་བྱི་ལ་ཞིག་དང་གཉིས་སུ་མི་འདུག
སྲང་ལམ་གྱི་གཞོགས་ཅིག་ཤོས་ནི་དུས་རབས་བཅུ་བཞི་པའི་རྒོ་སིའི་བཟོ་ལྟར་
བཞེངས་པའི་ཆོས་ཁང་རྔམ་བརྗིད་ལྡན་པ་ཞིག་གིས་བཟུང་འདུག
དེ་ལྟར། སྨད་འཚོང་མའི་འཇིག་རྟེན་དང་དཀོན་མཆོག་གི་འཇིག་རྟེན་གཉིས་ཀའི་
བར་དུ། སྣས་མི་བཟོད་པའི་གཅིན་དྲི་ཁ་མོ་ཞིག་ཁྱབ་འདུག་པ་ནི་རྒྱལ་པོའི་ཁབ་ཆེན་པོ་
གཉིས་སོ་སོར་ཕྱེད་པའི་གཙང་བོ་ཞིག་དང་མཚུངས།
ཆོས་ཁང་གི་ནང་ཤེད་དུ། སྔོན་མའི་རྒོ་སིའི་བཟོ་ལུགས་ཡིན་སྙམ་པ་ལ་མཐོ་ཞིང་
ཟད་པའི་ཕྱོགས་བཞིའི་རྩིག་ལྡེབས་དང་གནམ་གཅལ། སྒེའུ་ཁུང་ཁྲ་བོ་དེ་དག་ལས་
མི་འདུག་ཅིང་། དེ་རྣམས་ཕུད་གཞན་སྣུམ་ཚོན་རི་མོ་ཞིག་གམ། ཡང་ན་སྐུ་བརྙན་
ཙམ་ཡང་མཐོང་ཡུལ་དུ་མི་སྣང་བས། ཆོས་ཁང་ཧྲིལ་པོ་སྟོང་ལྷང་ངེར་ལུས་རྩལ་ཁང་
ཞིག་དང་གཉིས་སུ་མི་འདུག མཐོང་ཐུབ་པ་ནི་ཏག་ཏག་རྐུབ་སྟེགས་ཀྱི་སྟར་ག་རེ་རེ་
རེད། རྐུབ་སྟེགས་དེ་དག་གིས་འཁྲིད་སྟེགས་ཆུང་ངུ་ཞིག་བསྐོར་ཏེ་དབྱིབས་གྲུ་བཞི་ཁ་
གང་མ་ཞིག་གྲུབ་འདུག་ཅིང་། འཁྲིད་སྟེགས་ཆུང་ངུ་དེ་རུ་ཆོས་འཆད་མཁན་གྱི་སྒྲོག་
ཙེ་ཆུང་ངུ་ཞིག་ཀྱང་བཞག་འདུག རྐུབ་སྟེགས་ཀྱི་རྒྱབ་ལོགས་སུ་ཤིང་གི་ཁང་མིག་ཆུང་
ངུ་ཞིག་བཟོས་འདུག དེ་ནི་ཆེད་དུ་གྲོང་ཁྱེར་འདིའི་ཕྱུག་པོ་དག་ལ་བཀོད་སྒྲིག་བྱས་པ་
ཡིན་འདུག
རྐུབ་སྟེགས་ཀྱི་སྒྲིག་སྟངས་དང་ཤིང་ཁང་ཆུང་ངུ་དག་གི་བཀོད་པ་ལ་བལྟས་ན། དེས་
ནི་རྩིག་པའི་བཟོ་དབྱིབས་དང་ཀ་བའི་གནས་ལ་བསམ་བློ་ཅི་ཡང་བཏང་མེད་ཚོད་རེད།
འདི་ལས་ཕལ་ཆེར་ཁོ་ཚོས་རྒོ་སིའི་བཟོ་ལུགས་ལ་བཟུང་བའི་སྣང་མེད་དང་མཐོང་ཆུང་
གི་རྣམ་འགྱུར་དེ་མཐོང་ཐུབ། དུས་རབས་ཁ་ཤས་ཀྱི་སྔ་རོལ་ནས་བཟུང་། ཁེལ་ཝིན་ཆོས་
ལུགས་པས་གཞི་ནས་རང་ཉིད་ཀྱི་ཆོས་ཁང་དེ་སྤྱིལ་བོ་ཐབས་ཆག་ཅིག་
ཏུ་བསྒྱུར་ཏེ། དད་ལྡན་མང་ཚོགས་ལ་ཁ་ཆར་བུ་ཡུག་འགོག་བྱེད་ཙམ་ལས་ཅི་ཡང་ལྷག་
མེད་པ་ཞིག་ཏུ་བཏང་ཡོད།
སྔོན་གྱི་ཚེ། ལོ་རྒྱུས་ཀྱི་དཔུང་སྐྱོད་རླབས་པོ་ཆེ་ཞིག་གིས་ལྷ་ཁང་ཆེན་པོ་འདི་འཕྲེད་
ཀྱིས་བཅད་ནས་སོང་མྱོང་ཨང་། ཧྥུའུ་རན་བཟིས་འདི་ལྟར་དྲན་བཞིན་ཡིད་སེམས་དྲག་
ཏུ་གཡོས།
སྐབས་འདིར། ས་བྷེ་ནཱའི་ཡིད་ལ་བྷོ་ཧེ་མུས་ཡའི་དམག་དོན་སྡེ་གཟར་གྱི་རྗེས་སུ། དེ་
གའི་མཁར་རྫོང་ཡོད་ཚད་ཇི་ལྟར་གཞུང་བཞེས་བྱས་ཏེ་རྒྱལ་ཁབ་ལ་དབང་བའམ། ངལ་
རྩོལ་པའི་སྦྱོང་བརྡར་ལྟེ་གནས། རྒན་གསོ་ཁང་དང་ཕྱུགས་ར་སོགས་སུ་བསྒྱུར་པའི་ང
ཚུལ་རྣམས་འཁོར་ཡོང་། སྔོན་མར་མོ་ཕྱུགས་ར་དེ་འདྲ་ཞིག་ལ་ལྟ་སྐོར་དུ་འགྲོ་མྱོང་སྟེ།
ལྕགས་ཐག་གི་སྣེ་མོར་སྦྲེལ་བའི་ཀྱོ་བ་རྣོན་པོ་དེ་རྡོ་ཀ་མ་རུའི་རྩིག་ལྡེབས་སུ་བཏབ་ནས་
ནོར་རྡང་ཞིག་འཐེན་འདུག་ལ། རྡང་དེ་ལ་བཏགས་པའི་དྲུས་མ་ཞིག་གིས་རེ་ཐག་ཆད་
པའི་མིག་མདངས་ཀྱིས་ཕྱི་རོལ་གྱི་མཁར་རྫོང་ཞིག་ལ་བལྟས་འདུག་ཅིང་། མཁར་རྫོང་
དེའི་ཁྱམས་ར་རུ་ཁྱིམ་བྱ་ཁ་ཤས་ཕར་རྒྱུག་ཚུར་རྒྱུག་བྱེད་ཀྱིན་འདུག
“སྟོང་ལྷང་ངེར་མངོན་པའི་རྣམ་པ་འདིས་ངའི་ཡིད་སེམས་རབ་ཏུ་མྱོས་པར་བྱེད།
མི་རྣམས་ཀྱིས་ཟམ་མ་ཆད་པར་མཆོད་ཁྲི་དང་སྐུ་བརྙན། སྣུམ་ཚོན་རི་མོ། རྐུབ་སྟེགས།
རྐུབ་སྟེགས་རྒྱབ་བསྙེས་མ། ས་གདན། གླེགས་བམ་སོགས་རེ་རེ་བཞིན་ལྷ་ཁང་འདིར་
བསྐྱལ་འོངས་མོད། འོན་ཏེ། བཅིངས་འགྲོལ་གྱི་དུས་སྟོན་ཤར་བ་ན། ཡོད་ཚད་ལྷག་ལུས་
མེད་པར་གཙང་མ་བྱས་འདུག དེ་ནི་ཟས་ཅོག་ལ་གཙང་སྦྲ་བྱས་པ་དང་ཨ་ན་མ་ན་རེད།
ཁྱོད་ཀྱིས་བསམས་ན་ལྷ་ཁང་འདིར་གཙང་སྦྲ་བྱེད་སྤྱད་ནི་ཧེ་རི་ཁི་ལེ་ཟིའི་ཕྱགས་མ་ཡིན་
ནམ།” ཧྥུའུ་རན་བཟིས་འདི་ལྟར་བཤད་བྱུང་།
ས་བྷེ་ནཱས་ཤིང་གི་ཁང་མིག་ཅིག་བསྟན་ནས “དབུལ་བོ་ལངས་ནས་སྡོད་དགོས་
ཤིང་། ཕྱུག་པོ་ཁང་མིག་འདིར་བསྡད་ཆོག ཡིན་ཡང་། འདི་ལས་གཞན་པའི་ཆོས་ཤིག་
གིས་དངུལ་ཁང་པ་དང་མུ་ཏོ་བ་གཉིས་ལྷན་དུ་སྦྲེལ་ཡོད་དེ། དེ་ནི་མཛེས་པ་ལ་བཅངས་
པའི་སྡང་སེམས་རེད” ཅེས་བརྗོད།
དེ་མ་ཐག ཧྥུའུ་རན་བཟིའི་ཡིད་ལ་ཉེ་ལམ་ཆུང་མ་དང་མཉམ་དུ་སྒྱུ་རྩལ་བཤམས་
སྟོན་གྱི་དབུ་འབྱེད་མཛད་སྒོ་ཞིག་ལ་མི་ཞུགས་ཐབས་མེད་དུ་གྱུར་པའི་དོན་དེ་འཁོར་
ཞིང་། མཛད་སྒོ་དེ་རུ་མི་ཚང་མས་རྫོགས་མཐའ་མེད་པའི་ཚིག་སྐམ་དང་སྙིང་བོས་དབེན་
པའི་ཚོགས་གཏམ་སོགས་ལས། རིག་གནས་དང་སྒྱུ་རྩལ་གྱི་སྟོང་ལབ་རྒྱག་བཞིན་པ་དྲན་
པས། ཁོས “མཛེས་པ་ནི་ཅི་ཞིག་ཡིན་ནམ” ཞེས་དྲིས་བྱུང་།
སློབ་ཆེན་གྱི་སྐབས་སུ་ས་བྷེ་ནཱ་གཞོན་པའི་ལས་གྲྭ་རུ་ངལ་རྩོལ་ལ་ཞུགས་དུས། སྒྲ་
དུང་ཆེན་པོ་དེ་ལས་བར་མ་ཆད་པར་མཆེད་འོངས་པའི་དམག་གླུ་གཟན་པོ་དེ་རྣམ་ཀུན་
མོའི་ཡིད་ལ་གཤགས་ནས་ཡོད། གཟའ་ཉི་མའི་ཉིན་ཞིག་ལ། མོས་འཕྲུལ་རྟ་ཞིག་ཞོན་
ནས་ནགས་ཚལ་གྱི་ཀློང་ལ་བརྒྱུགས་ཤིང་། སྤྱི་ལེ་ཅི་ཙམ་ལ་བརྒྱུགས་པའང་མི་ཤེས་པའི་
མཚམས་ཤིག་ཏུ་རི་ཚོགས་ཀྱི་གསེང་དུ་བསྐུངས་པའི་གྲོང་ཚོ་ཞིག་ལ་བསླེབས་པས། མོས་
ཀྱང་དེ་རུ་འགྲོ་མཚམས་བཞག མོས་འཕྲུལ་རྟ་ཆོས་ཁང་གི་ལྕགས་རི་ལ་བསྙེས་ནས་ནང་
དུ་འཛུལ་བ་ན། དེ་རུ་ཏག་ཏག་མེ་སཱའི་ཆོ་ག་སྒྲུབ་བཞིན་པའི་སྒང་རེད།
དེ་དུས་ནི་ཆོས་ལུགས་ལ་གཞུང་ཕྱོགས་ཀྱིས་གནོད་འཚེ་གཏོང་བཞིན་པའི་སྐབས་ཡིན་
པས། སྐྱེ་བོ་ཕལ་མོ་ཆེ་ཆོས་ཁང་གི་ཉེ་སར་ཡང་བཏུད་མི་ཕོད། དེ་བས། དེ་གར་བསླེབས་
ཡོད་པ་ནི་རྒན་པ་ཁ་ཤས་རེད་ལ། ཁོ་ཚོ་ནི་འཆི་བ་ལ་སྐྲག་པ་ལས་གཞུང་ཕྱོགས་ལ་གཏན་
ནས་མི་སྐྲག
ཆོས་དཔོན་གྱིས་དབྱངས་རྟ་གང་ཞིག་ལ་དྲངས་ནས་ཚིག་རྐང་གཅིག་བཏོན་པ་ན།
མི་ཚང་མས་ཀྱང་ལམ་སང་ཆོས་དཔོན་གྱི་ངག་བཞིན་རྗེས་ཟློས་བྱེད། ཁོ་ཚོས་འདོན་གྱིན་
པ་ནི་སྨོན་ལམ་ཕྲེང་བའི་ཆོས་རེད། ཆོས་ཀྱི་ནང་དོན་ཡང་ནས་བསྐྱར་དུ་ཟློ་བ་
ནི་གནས་མཇལ་པའི་མིག་ཟུང་ཕ་ཡུལ་ལ་ཐོགས་པ་དང་འདྲ་ལ། འཆི་བདག་གིས་ཟིན་
པ་གང་ཞིག་འཇིག་རྟེན་དཀར་ངོགས་ལ་འཁྲེང་བ་དང་ཡང་འདྲ། མོ་སྟར་ག་མཐའ་མ་
དེའི་རྐུབ་སྟེགས་སུ་བསྡད་དེ། ལན་རེར་མིག་ཟུང་བཙུམས་ནས་རོལ་དབྱངས་ལྟ་བུའི་ཆོས་
སྒྲ་ལ་ཉན་ཞིང་། ལན་རེར་མིག་ཟུང་ཕྱེ་སྟེ་ཚོས་སྔོན་པོ་བཏང་བའི་གནམ་གཅལ་དང་།
གནམ་གཅལ་དུ་མཐོང་བའི་གསེར་མདོག་གི་སྐར་མ་ཆེན་པོ་དེ་དག་ལ་ལྟ་བཞིན་ཡིད་ལ་
བདེ་བ་སྨྲ་མི་ཤེས་པ་ཞིག་སྐྱེས།
མོ་ཆོས་ཁང་འདི་རུ་སྟེས་དབང་གིས་ཕྲད་པ་ནི་དཀོན་མཆོག་མ་ཡིན་པར་མཛེས་
པ་རེད། དེར་མ་ཟད། མོས་ཆོས་ཁང་དང་སྨོན་ལམ་ཕྲེང་བ་རང་ངོས་ལ་དེ་འདྲའི་མཛེས་
པ་ཞིག་མེད་པ་གསལ་བོར་རྟོགས་ཏེ། དེ་ནི་ཏག་ཏག་མོས་ནམ་རྒྱུན་གླུ་སྐད་གཟན་པོའི་
མནར་གཅོད་མྱང་སའི་གཞོན་པའི་ལས་གྲྭ་དང་བསྡུར་ཚེ་ད་གཟོད་མཛེས་པར་མངོན་
པ་ཙམ་རེད། ཆོ་ག་འདིའང་འདི་ལྟར་གློ་བུར་དུའམ་ལྐོག་གྱུར་གྱིས་མོའི་མཐོང་ལམ་དུ་
མངོན་བྱུང་བས། དེ་ནི་རྒྱབ་འགལ་བྱས་ཟིན་པའི་འཇིག་རྟེན་ཞིག་དང་འདྲ་བར་མཛེས་
ཤིང་ཡི་གར་འོང་བ་ཞིག་རེད།
དེ་ནས་བཟུང་། མོས་མཛེས་པ་ཞེས་པ་ནི་རྒྱབ་འགལ་བྱས་ཟིན་པའི་འཇིག་རྟེན་ཞིག་
ཡིན་པ་རྟོགས་ལ། གནོད་འཚེ་གཏོང་མཁན་གྱིས་དེ་ཉིད་གྲུ་ག་གང་ཞིག་ཏུ་བརྗེད་ཟིན
པའི་གནས་སྐབས་སུ། ང་ཚོ་ད་གཟོད་གང་དེར་རང་བཞིན་གྱིས་འཕྲད་སྲིད་པ་རེད། དེ་
བས། མཛེས་པ་ནི་ལྔ་གཅིག་ཁྲོམ་སྐོར་གྱི་བཀོད་པ་གང་དེའི་རྒྱབ་རོལ་ཏུ་སྦས་ཡོད་ལ། ང་
ཚོས་དེ་ཉིད་མཐོང་དགོས་ཚེ། ཅིས་ཀྱང་བཀོད་པ་གང་དེ་གཏོར་དགོས་པ་རེད།
‘འདི་ནི་ཐེངས་དང་པོར་ཆོས་ཁང་ཞིག་གིས་ངའི་ཡིད་སེམས་ཕྲོགས་པ་དེ་ཡིན།”
ཧྥུའུ་རན་བཟིས་འདི་ལྟར་བཤད་བྱུང་། དྲང་མོར་བཤད་ན། ཁོའི་ཡིད་སེམས་འཕྲོག་པ་ནི་
ཆོས་གསར་གྱི་དགོངས་དོན་མིན་ལ། འདོད་པ་འགོག་པའི་དཀའ་སྤྱད་ཀྱང་མིན་པར་གཞན་
ཞིག་སྟེ། དེ་ནི་ཧ་ཅང་གསང་བའི་ཆོས་ཤིག་ཡིན་པས། ཁོས་ས་བྷེ་ནཱའི་གན་དུ་བཤད་མ་ཕོད་
པ་རེད། སྐབས་འདིར་ཁོར་ནམ་མཁའ་ནས་སྒྲ་གང་ཞིག་བྱུང་བའི་ཉམས་སྣང་སྐྱེས་ཤིང་། སྒྲ་
དེས་ཁོ་ལ་ཧེ་རི་ཁི་ལེ་ཟིའི་ཕྱགས་མ་བཟུང་སྟེ་མེ་རེ•ཁི་ལའོ་རྡུའི་ཚོད་ལྟའི་འགྲེམ་སྟོན་དང་
མེ་རེ·ཨན་ནའི་གླུ་གར་གྱི་འཁྲབ་སྟོན་པ། འཐུས་མི་ཚོགས་ཆེན། རིག་གཞུང་ཚོགས་འདུ།
ད་དུང་སྙིང་བོས་དབེན་པའི་ཚོགས་གཏམ་དང་ཉོག་བཤད་སོགས་ཁོའི་འཚོ་བ་ལས་ཕྱགས་
ནས་གཙང་མ་བྱ་དགོས་པའི་སྐུལ་མ་གཏོང་བཞིན་པའི་སྣང་བ་ཞིག་སྐྱེས་ཡོང་། ཨེམ་སི་ཊིར་
རྡེམ་གྱི་ཆོས་ཁང་གཡེར་མོ་དེའི་རྒྱ་ཁྱོན་ནི་ཁོར་མཚོན་ན་རང་ཉིད་ལ་བཅིངས་འགྲོལ་ཐོབ་
པའི་རྟགས་མཚན་དུ་གྱུར།
སྟོབས་ཤུགས།
ཁོ་གཉིས་འགྲོན་ཁང་གང་མང་ཞིག་ནས་བསྡད་མྱོང་། ལན་གཅིག་ཁོ་གཉིས་ཀྱིས་
འགྲོན་ཁང་ཞིག་གི་མལ་ཁྲི་རུ་འཁྲིག་པ་སྤྱོད་དུས། ས་བྷེ་ནཱས་ཧྥུའུ་རན་བཟིའི་དཔུང་བ་
ཡང་ཡང་འཕུར་གྱིན “ཁྱོད་ཀྱི་དཔུང་བ་ཇི་འདྲའི་སྦོམ་པ་ལ། མི་ཞིག་གི་དཔུང་བ་རེད་
ཅེ་ན་རློམ་དཀའ་བ་ཞིག་རེད” ཅེས་བཤད་བྱུང་།
བསྟོད་སྔགས་འདི་རིགས་ཐོས་པ་ན་ཧྥུའུ་རན་བཟི་ལ་དགའ་བ་ངེས་ཅན་ཞིག་འཕེལ་
ཡོང་། ཁོ་དེ་མ་ཐག་མལ་ཁྲི་ལས་བབས་ཤིང་། ལྗིད་ཏིག་ཏིག་གི་རྐུབ་སྟེགས་ཤིག་གི་སུག་
པ་ནས་བཟུང་སྟེ། ས་ངོས་ནས་དྲང་ཐད་དུ་ཡར་བཀྱགས་ཤིང་། ཁོས་རྐུབ་སྟེགས་དེ་འགྱོག་
ཞོར་དུ “ཁྱོད་གང་ལའང་སྐྲག་མི་དགོས། གནས་ཚུལ་ཅི་འདྲ་ཞིག་ཏུའང་ངས་ཁྱོད་ལ་
སྲུང་སྐྱོབ་བྱ་ཐུབ་པ་རེད། ང་ལ་ད་དུང་སྦེ་ག་འགྲན་བསྡུར་གྱི་བྱ་དགའ་ཨང་དང་པོ་ཐོབ་
མྱོང” ཞེས་ཀྱང་ལབ་པར་བྱེད།
ཁོས་རྐུབ་སྟེགས་དེ་ཡར་བཀྱགས་ནས་མ་ཀློད་པར་བསྡད་པས། ས་བྷེ་ནཱས “ཁྱོད་ལ་
སྟོབས་ཤུགས་འདི་འདྲ་ཞིག་ཡོད་པ་ནི་ངོ་མ་དགའ་འོས་པ་ཞིག་རེད” ཅེས་བརྗོད་བྱུང་།
འོན་ཏེ། མོའི་སེམས་སུ་འདི་ལྟར་དྲན་གྱིན་ཡོད་དེ། ཧྥུའུ་རན་བཟི་ནི་སྟོབས་དང་
ལྡན་པ་ཞིག་ཡིན་མོད། འོན་ཀྱང་། ཁོའི་སྟོབས་ཤུགས་ནི་ཕྱི་རོལ་ཏུ་ཕྱོགས་པ་ཙམ་རེད། རྒྱ་
ལ་ཁོ་དང་མཉམ་དུ་འཚོ་བའི་མིའམ། ཁོ་དགའ་སའི་མི་དང་ལྷན་དུ་ཡོད་སྐབས། ཁོ་ནི་
ཧ་ཅང་ཉམ་ཆུང་བར་མངོན་ལ། ཁོ་ཉམ་ཆུང་བ་ནི་བསམ་པ་བཟང་བས་རེད། ཧྥུའུ་རན་
བཟིས་དུས་གཏན་དུ་མོ་ལ་བཀའ་འབེབས་པར་མི་བྱེད་དེ། ཁོ་ནི་སྔོན་དུས་ཀྱི་ཐའོ་མཱ་སི་
དང་གཏན་ནས་མི་འདྲ། སྔོན་མར་ཐའོ་མཱ་སིས་མོ་ལ་མེ་ལོང་ཆེན་པོ་ཞིག་ས་རུ་འཇོག་
ཏུ་བཅུག་རྗེས། དེའི་སྟེང་དུ་གོས་མེད་གཅེར་བུའི་ངང་གོག་ནས་འགྲོ་རུ་འཇུག་ལ། ཧྥུའུ་
རན་བཟིས་ལས་འདི་ལྟ་བུ་ཞིག་གཏན་ནས་རྩོམ་མི་སྲིད། དེ་ནི་ཁོ་རང་ཆགས་སྲེད་ལ་མི་
དགའ་བས་མིན་པར། མི་གཞན་དབང་འོག་ཏུ་འཇུག་པའི་སྟོབས་ཤུགས་མེད་པས་རེད།
ལས་འདི་དག་ནི་གདུག་རྩུབ་ལ་བརྟེན་ནས་བསྒྲུབ་དགོས་པ་རེད། དཔེར་ན། གདུག་རྩུབ་
མེད་ཚེ། འཁྲིག་སྦྱོར་ཡང་ཇི་འདྲ་ཞིག་ཡིན་པ་བཤད་དཀའ།
དྷུའུ་རན་བཟིས་རྐུབ་སྟེགས་ལག་མགོར་བཀྱགས་ནས་འགྲོན་ཁང་དུ་ཕར་འགྲོ་
ཚུར་འགྲོ་བྱེད་པའི་ངང་ཚུལ་དེ། ས་བྷེ་ནཱས་དགོད་བྲོ་བ་ཞིག་ཏུ་མཐོང་ལ། གློ་བུར་དུ་ཡིད་
སེམས་སྐྱོ་ལྷང་ངེ་བ་ཞིག་ཏུའང་གྱུར།
ཧྥུའུ་རན་བཟིས་རྐུབ་སྟེགས་སར་བཞག་རྗེས། ས་བྷེ་ནཱའི་ཁ་གཏད་དུ་མར་བསྡད་བྱུང་།
རང་ཉིད་སྟོབས་དང་ལྡན་པ་ཞིག་ཏུ་སྐྱེས་པ་ནི་དགའ་འོས་པའི་དོན་ཞིག་ཅི་ལ་
མིན།” ཧྥུའུ་རན་བཟིས་འདི་ལྟར་བཤད་ཅིང་། དེ་ནས་མུ་མཐུད་དུ “ཡིན་ཡང་ཇེ་ནེ་
ཝ་རུ་སྟོབས་ཤུགས་འདིས་ཅི་ཞིག་བྱ་ཨང་། ལུས་སྟོབས་ཆེན་པོ་འདི་ནི་ང་ལ་མཚོན་ན་
འཕྱོར་ལྭ་ཞིག་སྟེ། རྨ་བྱའི་སྒྲོ་མདོངས་དང་གཉིས་སུ་མི་འདུག ངས་ཅི་ཞིག་ལ་ཁུ་ཚུར་
གཅིག་ཀྱང་གཞུས་མྱོང་མེད" ཅེས་བཤད།
ས་བྷེ་ནཱས་ད་དུང་མུ་མཐུད་དུ་སྐྱོ་ལྷང་ལྷང་གིས་བསམ་བློ་གཏོང་བཞིན་འདུག གལ་
སྲིད་མོ་གཞན་ལ་བཀའ་འབེབས་པར་དགའ་བའི་སྐྱེས་པ་ཞིག་སྟེ། མོ་རང་བདག་གིར་
འཛིན་འདོད་པའི་སྐྱེས་པ་ཞིག་ལ་ཕྲད་ཚེ་ཅི་འདྲ་ཞིག་ཡིན་ནམ། མོས་དུས་ཡུན་ཅི་ཙམ་
ལ་སྐྱེས་པ་དེར་བཟོད་སྒོམ་བྱ་ཐུབ་བམ། དེ་ནི་སྐར་མ་ལྔ་ཙམ་ལའང་བཟོད་དཀའ་བར་
འགྱུར་ངེས། དེར་བརྟེན། དོན་དངོས་འདི་ལས་སྡོམ་ཚིག་ཅིག་རྙེད་པ་ནི་བཙན་གཉོམ་
གང་ཡིན་ཡང་། མོ་ལ་འཚམས་པའི་སྐྱེས་པ་ཞིག་མེད་པ་དེའོ།
དེ་བས། མོས “དེས་ན་ཁྱོད་ཀྱིས་སྐབས་ལ་ལར་ངའི་སྟེང་ལ་རང་ཉིད་ཀྱི་སྟོབས་
ཤུགས་མི་བཀོལ་དོན་ཅི་ཡིན་ནམ” ཞེས་དྲིས།
“དེའི་རྒྱུ་མཚན་ནི་བརྩེ་བ་ལ་བཙན་ཤུགས་འདོར་དགོས་པ་རེད།” ཧྥུའུ་རན་
བཟིས་ངག་འཇམ་པོས་འདི་ལྟར་བཤད་བྱུང་།
འདི་ལས་ས་བྷེ་ནཱས་དོན་གཉིས་རྟོགས་ཏེ། གཅིག་ནི་འདི་ནི་རྣ་བར་སྙན་པའི་དྲང་
གཏམ་ཞིག་ཡིན་པ་དེ་དང་། ཅིག་ཤོས་ནི་སྐད་ཆ་འདི་བཤད་རྗེས། མོའི་ཆགས་སྲེད་ཀྱི་
འཚོ་བ་རུ་ཧྥུའུ་རན་བཟིར་གོ་གནས་ཅི་ཡང་མེད་པ་དེའོ།
གསོང་བོར་འཚོ་བ།
འདི་ནི་ཁ་ཧྥུའུ་ཁས་ཉིན་ཐོའམ་ཆབ་ཤོག་གང་ཞིག་ཏུ་བྲིས་མྱོང་བའི་སྐད་ཆ་ཞིག་སྟེ།
ཁུངས་གསལ་བོ་ཞིག་ཧྥུའུ་རན་བཟིས་ཀྱང་དྲན་གྱི་མི་འདུག གང་ལྟར། ཁོའི་བློ་ཁ་སྒྲོས་
འདི་ཉིད་ཀྱིས་ཡོངས་སུ་བཀུག་སོང་། གསོང་བོར་འཚོ་བ་ཞེས་པ་འདིའི་དོན་ནི་ཅི་ཞིག་
ཡིན་ནམ། ལྡོག་ཕྱོགས་ནས་བསམ་བློ་བཏང་ཚེ་འདི་ནི་ཅིས་ཀྱང་གོ་སླ་བ་ཞིག་ཏུ་འགྲོ་
སྟེ། རྫུན་མི་སྨྲ་བ་དང་མི་བསླུ་བ། མི་འཆབ་པའི་དོན་དུ་བྱའོ། །འོན་ཏེ། ཧྥུའུ་རན་བཟི་ལ་
མཚོན་ན། ཁོས་ས་བྷེ་ནཱ་ངོ་ཤེས་པ་ནས་བཟུང་ཁོ་རང་གཞི་ནས་གསོག་གསོབ་ཀྱིས་འཚོ་
བའི་མགོ་བརྩམས་པ་རེད། ཁོས་ཆུང་མ་ལ་ཨེམ་སི་ཊིར་རྡེམ་གྱི་འཐུས་མི་ཚོགས་ཆེན་ལ་
ཞུགས་དགོས་ཞེས་པའམ། མུ་ཌའེ་རྡུ་རུ་འཆད་འཁྲིད་ཅིག་ཡོད་ཅེས་པ་སོགས་ནི་དོན་
དམ་དུ་རྫུན་གཏམ་འབའ་ཞིག་ལས་མ་འདས་ཏེ། དེ་ནི་ཁོ་ཇེ་ནེ་ཝའི་ཁྲོམ་སྲང་དུ་ས་བྷེ་ནཱ་
དང་མཉམ་དུ་འཆམ་འཆམ་ལ་འགྲོ་མ་ཕོད་པས་རེད། ཧྥུའུ་རན་བཟི་ལ་མཚོན་ན། རྫུན་
དང་བསླུ་བྲིད་ནི་རང་ཉིད་ལས་གང་དེར་ཞུགས་མ་མྱོང་བས་ད་གཟོད་མཚར་སྣང་གིས་
འཇུག་འདོད་པ་ཞིག་སྟེ། དེ་ཉིད་རྩེད་མོ་རིགས་ཤིག་ཏུ་བཟུང་ཡོད། འདི་ནི་སྔོན་མར་ཁོ་
རང་འཛིན་གྲྭའི་ཨང་དང་པོ་ཡིན་ཡང་། མཐའ་མར་སློབ་འཁྲིད་ལ་བཤོལ་འདོད་པའི་
འདུན་པ་འགོག་ཐབས་མེད་པ་ཞིག་སྐྱེས་ཡོང་བ་དང་གཉིས་སུ་མེད།
ས་བྷེ་ནཱ་ལ་མཚོན་ན། རང་གཞན་གང་ཡང་མི་བསླུ་བར་གསོང་བོའི་ལུགས་ཀྱིས་
ད་ནི་ཕྱི་རོལ་གྱི་ཡོད་ཚད་ལ་འབྲེལ་ཐག་གཅོད་པ་ལས་འོས་མེད། དེ་ཡང་
འཚོ་དགོས་ཚེ།
ཡིན་ཏེ། རྒྱ་ལ་ང་ཚོའི་བྱ་བྱེད་ཇི་སྙེད་ཕ་རོལ་པོའི་ལྟ་རྟོག་ལ་ལྟོས་དགོས་ཚེ། རང་དབང་
མེད་པར་ཕ་རོལ་པོའི་ཞེན་ཕྱོགས་ལ་བསྟུན་དགོས་པ་ཞིག་ཏུ་འགྱུར་ཅིང་། དེ་ལྟར་གྱུར་
ན་ནི་རང་རེའི་བགྱི་བ་གང་ལའང་བདེན་པར་གཟུང་ཆོག་པ་ཅི་ཡང་མེད། གཞན་ཞེས་
པ་ཞིག་ཡོད་ཅིང་གཞན་ཞེས་པ་དེར་བསམ་བློ་གཏོང་དགོས་པའི་གནས་སྐབས་སུ།
ང་ཚོ་
གཞི་ནས་གསོག་གསོབ་ཀྱིས་འཚོ་བཞིན་པ་ཡིན། དེ་བས། ས་བྷེ་ནཱས་མི་སྒེར་རམ། ཐ་ན་
གྲོགས་པོའི་བར་གྱི་གསང་བའང་ཕྱི་ལ་སྒྲོག་ཅི་ཐུབ་བྱེད་པའི་རྩོམ་རིག་བརྩམས་ཆོས་ལ་
མཐོང་ཆུང་བྱེད་བཞིན་ཡོད། མོའི་སྣང་ངོར། མི་ཞིག་གི་གསང་བ་ཤོར་ཚེ་ད་གཟོད་ཡོད་
ཚད་ཤོར་སོང་བ་ཡིན་ལ། རང་མོས་ཀྱིས་རང་ཉིད་ཀྱི་གསང་བ་ཕྱི་ལ་སྒྲོག་པའི་མི་དེ་ནི་
གདོན་འདྲེ་ལྟ་བུ་ཞིག་ཏུ་འདོད། དེར་བརྟེན། རང་ཉིད་ཀྱི་བརྩེ་བ་སེམས་སུ་སྦེད་དགོས་པ་
དེར་ས་བྷེ་ནཱར་སྐྱོ་གདུང་ཅི་ཡང་མེད། དེ་ལས་ལྡོག་སྟེ། འདི་ནི་ད་གཟོད་མོ་རང “གསོང་
བོར” འཚོ་བའི་ཐབས་དམ་པར་རློམ་ཡོད།
ཧྥུའུ་རན་བཟི་ལ་ཆ་བཞག་ན། རྫུན་གཏམ་ཡོད་ཚད་ནི་མི་སྒེར་གྱི་འཚོ་བ་དང་སྤྱི་
ཚོགས་འཚོ་བའི་བཅད་མཚམས་ལས་བྱུང་བར་རློམ་སྟེ། གང་ཟག་སོ་སོ་བའི་གནས་
སྐབས་སུ་མི་གཅིག་དང་། སྤྱི་པའི་འདུ་ར་རུ་མི་གཞན་ཞིག་ཡིན་པ་ལ་གོ ། དེ་བས། ཧྥུའུ་
རན་བཟིའི་ངོས་འཛིན་དུ “གསོང་བོར་འཚོ་བ” ཞེས་པ་ནི་མི་སྒེར་གྱི་འཚོ་བ་དང་སྤྱི་
པའི་བར་ཐག་བསྟུང་དགོས་པར་སྙམ་ཡོད། ཁོས་མི་ནི་གསང་བ་ཅི་ཡང་མེད་པར་ཕ་རོལ་
པོའི་མདུན་དུ་ཕྱི་གསལ་ནང་གསལ་གྱིས་མངོན་དགོས་པར་འདོད་པས། རྣམ་ཀུན་ཨན་རྡུ་
ཞེས་སྨྲ་བར་བྱེད།
“རྒྱན་ཆ་འདི་ཇི་འདྲའི་བཙོག་པ་ལ་ཨང་།” ཆུང་མས་ས་བྷེ་ནཱ་ལ་འདི་ལྟར་ལབ་
པ་ཐོས་ཙ་ན། ཁོས་ད་ནི་རང་ཉིད་མུ་མཐུད་དུ་གསོག་གསོབ་ཀྱིས་འཚོ་མི་རུང་བ་ཐོལ་
གྱིས་རྟོགས་བྱུང་། ཏག་ཏག་སྐབས་དེར། སྤྱིར་ན་ཁོ་ཆུང་མའི་གདོང་ལ་བུད་ནས་ས་བྷེ་ནཱར་
འགེབས་སྲུང་བྱ་འོས་མོད། འོན་ཏེ། ཁོ་གཉིས་ཀའི་འབྲེལ་བ་ཚོར་འགྲོ་བར་དོགས་པས་
ཧྥུའུ་རན་བཟིས་དེ་ལྟར་བྱར་མ་བཏུབ།
ཆང་སྟོན་མཇུག་བསྒྲིལ་རྗེས་ཀྱི་ཉིན་གཉིས་པར། ཁོ་རང་ས་བྷེ་ནཱ་དང་མཉམ་དུ་རོམ
ལ་ཕྱིན་ནས་ཉིན་གཉིས་ལ་སྡོད་འཆར་ཡོད།
“ རྒྱན་ཆ་འདི་ཇི་འདྲའི་བཙོག་པ་ལ་ཨང་།” ཡིག་འབྲུ་འདི་དག་ཁོའི་སེམས་སུ་
ཡང་ནས་ཡང་དུ་འཁོར་འོངས་ལ། ཁོའི་ཆུང་མའང་ད་ནི་མི་གཞན་ཞིག་ཏུ་གྱུར་འདུག་
པའི་ཉམས་སྣང་སྐྱེས་པས། ད་ལྟ་མོ་ནི་ཁོའི་སེམས་སུ་རིང་ནས་མཛའ་བའི་ཆུང་མ་དེ་ཡེ་
ནས་མིན། མོའི་རྒོལ་དུ་དཀའ་ཞིང་ཅ་ཅོ་ཆེ་ལ་ཁ་སྟབས་རྒོད་པའི་དམའ་འབེབས་སྟངས་
དེས། ཁོ་རང་བགྲང་བྱ་ཉེར་གསུམ་གྱི་བཟའ་ཚང་གི་འཚོ་བའི་འགན་འཁྲི་ལས་ཐར་བར་
བྱས། ཁོའི་སེམས་སུ་ཨེམ་སི་ཊིར་རྡེམ་ཆོས་ཁང་གི་སྟོང་སྣང་མཐའ་མེད་པ་དེ་འཁོར་ཡོང་
ལ། སྟོང་སྣང་དེས་ཁོའི་སེམས་ཀྱི་ཟབ་ས་ཞིག་ནས་རྟོགས་དཀའ་ཞིང་ངོ་མཚར་བའི་ཕོ་
ཚོད་ཅིག་བསྐྱེད་ཡོང་།
ཁོས་ཁྲེས་པོ་སྡུད་གསོག་རྒྱག་དུས། མེ་རེ•ཁི་ལའོ་རྡུ་ཁང་པའི་ནང་དུ་འཛུལ་འོངས་
ཤིང་། ཁ་སང་གི་སྐུ་མགྲོན་དག་གི་སྐོར་ནས་ཁ་བརྡ་བྱས་བྱུང་། མཚམས་རེར་མོས་རང་
ཉིད་ཀྱིས་ཐོས་པའི་ལྟ་ཚུལ་ཁག་ཅིག་ལ་བསྟོད་བསྔགས་བྱ་ཅི་ཐུབ་བྱེད་ཅིང་། ཡང་ལན་
རེར་ལྟ་ཚུལ་གཞན་སྐོར་ཞིག་ལ་དགག་རྒྱག་གི་ཚིག་མདའ་འཕེན་ཅི་ལྕོགས་ཀྱང་བྱེད།
ཧྥུའུ་རན་བཟིས་མོར་ཕུར་ཚུགས་སུ་ལྟ་བཞིན “རོམ་དུ་ང་ལ་ཚོགས་འདུ་ཅི་ཡང་
མེད" ཅེས་བཤད་བྱུང་།
“འོ་ན། ཁྱོད་དེ་གར་འགྲོ་དོན་ཅི་ཡིན་ནམ།” མོས་ཧ་ཅི་ཡང་མ་གོ་བའི་ཟོལ་གྱིས་
དེ་ལྟར་དྲིས།
“ང་ལ་མཛའ་མོ་ཞིག་ཡོད། ད་ནི་ཟླ་ངོ་དགུ་ཙམ་ལ་འགྲོགས་ཟིན། ང་ཇེ་ནེ་ཝ་རུ་མོ་
ལ་ཐུག་མི་འདོད་པས་རྒྱུན་དུ་ཕྱི་རུ་སོང་བ་ཡིན། འོན་ཏེ། ངས་བསམས་ན་དོན་འདི་ཁྱོད་
ལ་གསལ་བོར་བཤད་ན་བཟང་བ་འདྲ།” ཁོས་འདི་ལྟར་ལན་བཏབ་བྱུང་།
སྐད་ཆ་འདིའི་ཚིག་རྐང་སྔ་མ་འགའ་ངག་ལས་ཤོར་མ་ཐག ཁོ་རང་གཞི་ནས་ཚོམ་
པར་གྱུར། ཐོག་མའི་བློ་སྤོབས་དེའང་གར་སོང་ཆ་མེད་དུ་གྱུར་ལ། མེ་རེ“ཁི་ལའོ་རྡུའི་གདོང་
གི་ཡི་ཆད་ཀྱི་རྣམ་འགྱུར་དེར་བལྟར་མ་ཕོད་པས་མགོ་བོ་ཕར་འཁོར་ནས་བསྡད་བྱུང་།
ཅུང་ཙམ་འགོར་རྗེས། ཁོས་མེ་རེ•ཁི་ལའོ་རྡུས “ངས་བལྟས་ནའང་ཁྱོད་ཀྱིས་ང་ལ་
གསལ་བོར་བཤད་དགོས་པ་འདྲ” ཞེས་བཤད་པ་ཐོས་བྱུང་།
མོའི་བཤད་སྒྲོས་ལ་སྒུལ་དུ་མེད་པའི་ཤུགས་ཀྱིས་ཁེངས་འདུག ཧྥུའུ་རན་བཟི་ཚུར་
འཁོར་ནས་བལྟས་ཙ་ན། མེ་རེ·ཁི་ལའོ་རྡུའི་གདོང་ན་ཡི་ཆད་པའི་རྣམ་འགྱུར་ཅི་ཡང་མི་
སྣང་ལ། མོའི་བཟོ་ལྟ་སྔར་བཞིན་སྐད་གསང་མཐོན་པོས “རྒྱན་ཆ་འདི་ཇི་འདྲའི་བཙོག་
པ་ལ་ཨང” ཞེས་བརྗོད་པའི་བུད་མེད་གང་དེའི་ཉམས་ཇི་བཞིན་དུ་ཐོན་འདུག
དེ་ནས་མོས་མུ་མཐུད་དུ “ཁྱོད་ཀྱིས་ཟླ་ངོ་དགུའི་རིང་ལ་ངའི་མགོ་སྐོར་བའི་དོན་འདི
བཤད་ཕོད་ཕྱིན། ད་ནི་བུད་མེད་དེ་སུ་ཡིན་མིན་ཡང་ང་ལ་ཤོད་དང” ཞེས་བཤད་བྱུང་།
ཁོས་དུས་ནམ་ཡང་རང་ཉིད་ལ་མེ་རེ•ཁི་ལའོ་རྡུར་ཕོག་ཐུག་གཏོང་མི་རུང་བའི་
གསལ་འདེབས་ཀྱིན་ཡོད་ལ། མོའི་ལུས་སྟེང་གི་བུད་མེད་གང་དེར་ཅིས་ཀྱང་བརྩི་བཀུར་
བྱ་དགོས་པའི་རེ་བ་ཡང་འདོན་གྱི་ཡོད། འོན་ཏེ། མེ་རེ“ཁི་ལའོ་རྡུའི་ལུས་སྟེང་གི་བུད་མེད་
དེར་ད་ནི་འགྱུར་བ་ཅི་ཞིག་བྱུང་ཡོད་དམ། ཡང་ན། ཁོའི་ཆུང་མ་དང་འབྲེལ་བའི་ཨ་མའི་
སྣང་བརྙན་དེར་ཡང་སྙིང་འགྱུར་ལྡོག་ཅི་ཞིག་བྱུང་ཡོད་དམ། ཁོའི་མ་རྒན་ཏེ། ཡི་མུག་ཅིང་
ཉམ་ཐག་པ། ལྷམ་ཆ་འགྲིག་ཅིག་ཀྱང་གྱོན་དུ་མེད་པའི་ཨ་མ་དེ་ཉིད་ད་ནི་མེ་རེ•ཁི་ལའོ་
རྡུ་དང་རིང་དུ་གྱེས་འདུག གཅིག་ཏུ་ན་དེའང་མིན་ཏེ། དྲང་མོར་བཤད་ན་ཁོའི་མ་རྒན་
མེ་རེ“ཁི་ལའོ་རྡུའི་ལུས་སུ་གཏན་ནས་འཕོས་མྱོང་མེད། གནད་འདི་རྟོགས་པ་ན། ཁོའི་
སེམས་སུ་སྡང་སེམས་གློ་བུར་བ་ཞིག་ངང་གིས་སྐྱེས་ཡོང་།
“ངས་ཁྱོད་ལ་གསང་དགོས་དོན་ཅི་ཡང་མེད།” ཁོས་འདི་ལྟར་བཤད་བྱུང་།
མགོ་སྐོར་བ་ཙམ་གྱིས་མོའི་སེམས་ལ་རྨ་ཁ་ཅི་ཡང་བཟོ་མི་ཐུབ་ཕྱིན། ད་ནི་མོའི་དགྲ་
ཟླ་ཡང་སྙིང་སུ་ཞིག་ཡིན་མིན་བཤད་ཚེ་མོར་ན་ཟུག་བསྐྱེད་ཐུབ་པར་སྙམ་སྟེ། ཁོས་མོར་
དྲང་ཐད་དུ་ལྟ་བཞིན་ས་བྷེ་ནཱའི་མིང་བཤད་བྱུང་།
རིང་བོ་མ་སོང་བར། ས་བྷེ་ནཱ་དང་ཁོ་གཉིས་གནམ་གྲུའི་ཐང་དུ་འཛོམས་ཤིང་།
གནམ་གྲུ་མཁའ་རུ་འཕུར་མགོ་བརྩམས་པ་ན། ཁོའི་ཡོད་ཚད་རིམ་བཞིན་ཇེ་ཡང་དུ་གྱུར་
པའི་ཉམས་སྣང་ཞིག་སྐྱེས་ཡོང་། ཟླ་ངོ་དགུ་ལྷག་འགོར་བའི་རྗེས་སུ་གཞི་ནས་གསོང་བོར་
འཚོ་ཐུབ་པར་གྱུར། ཁོའི་སེམས་སུ་འདི་ལྟར་དྲན།
ས་བྷེ་ནཱ་ལ་མཚོན་ནས་བཤད་ན། འདི་ནི་ཧྥུའུ་རན་བཟིས་མོའི་སྒེར་གྱི་འཚོ་བའི་སྒོ་
གླེགས་བཙན་གྱིས་ཕྱེ་བ་དང་མཚུངས་ཏེ། བར་སྐབས་འདིར། མོས་གནམ་གྲུའི་སྒེའུ་ཁུང་
ལས་མེ་རེ་ཁི་ལའོ་རྡུའི་མགོ་བོ་འགུལ་ཙམ་འགུལ་ཙམ་བྱེད་པ་མཐོང་ཡོང་བ་འདྲ་ལ། ད་
དུང་མེ་རེ་ཨན་ནཱའི་མགོ་བོ་དང་། རི་མོ་བ་ཨི་ལན་གྱི་མགོ་བོ། རྣམ་ཀུན་རང་ཉིད་ཀྱི་སོར་
མོ་བཅངས་ཏེ་ཡོད་པའི་ལྡེར་བཟོ་པ་དེའི་མགོ་བོ་སོགས་མོས་ཇེ་ནེ་ཝ་རུ་ངོ་ཤེས་པའི་མི་
ཡོད་ཚད་ཀྱི་མགོ་བོ་མཐོང་འོངས་པ་འདྲ། མི་འགྱང་བར་མོ་ནི་རང་དབང་མེད་པར་མོས་
ཡིད་འཇོག་གཏན་ནས་མི་བྱེད་པའི་བུད་མེད་ཅིག་གི་དགྲ་ཟླར་འགྱུར་གྲབས་ཡོད། ཧྥུའུ་
རན་བཟི་བཟའ་འཐོར་བྱ་སྲིད་ལ། མོར་ཁོའི་སྔས་འགྲམ་གྱི་གོ་ས་ངེས་ཅན་ཞིག་དབང་
བར་འགྱུར། དེས་ན། སྐབས་དེར་ཐག་ཉེ་རིང་གི་མི་ཚང་མས་མོར་ཅེ་རེར་བལྟ་སྲིད་པས།
མོས་ཀུན་གྱི་མཐོང་ལམ་ནས་འཁྲབ་སྟོན་མི་བྱེད་ཀ་མེད་ཡིན་ཏེ། མོ་རང་སྔོན་མའི་ས་བྷེ་
ནཱ་དེ་ཡེ་ནས་མིན་པར། ས་བྷེ་ནཱ་ཞེས་པའི་མི་སྣ་ཞིག་མི་འཁྲབ་རང་འཁྲབ་ཏུ་འགྱུར་ལ། ད་
དུང་ཇི་ལྟར་འཁྲབ་པའི་ཐབས་ཀྱང་རྙེད་དགོས་པ་རེད།
བརྩེ་དུང་ཞེས་པ་འདི་ནམ་ཞིག་
ཀུན་ལ་བསྒྲགས་ཚེ་ཇེ་ལྕི་རུ་འགྱུར་ལ། ལྗིད་ཚད་དེ་ཉིད་གནོན་ཤུགས་ཤིག་ཏུའང་འགྱུར་
ངེས། མོས་བསམ་བློ་བཏང་ནས་མཚམས་འདིར་བསླེབས་དུས། ལུས་པོ་དགྱེ་སྒུར་ཡང་
དཀའ་བའི་ཚོད་དུ་སྣང་།
ཁོ་གཉིས་ཀས་རོམ་གྱི་ཟ་ཁང་ཞིག་ཏུ་དགོང་ཟས་ལ་རོལ་བཞིན་རྒུན་ཆང་འཐུང་
གིན་འདུག འོན་ཏེ། ས་བྷེ་ནཱར་སྨྲ་བ་ཅི་ཡང་མི་འདུག
“ཁྱོད་དངོས་གནས་ཁོང་ཁྲོ་ལངས་མེད་དམ།” ཧྥུའུ་རན་བཟིས་དེ་ལྟར་དྲིས།
མོས་ཁོ་ལ་རང་ཉིད་ཁོང་ཁྲོ་ལངས་མེད་ཚུལ་གསལ་བོར་བཤད་མོད། འོན་ཏེ། རང་
ཉིད་དགའ་དགོས་མིན་ལ་ཆ་འཇོག་ཅི་ཡང་མ་རྙེད། མོའི་ཡིད་ལ་ཁོ་གཉིས་ཨེམ་སི་ཊིར་
རྡེམ་གྱི་མེ་འཁོར་དུ་ཕྲད་པའི་རྣམ་པ་དེ་འཁོར་འོངས། དགོང་མོ་དེར། མོ་ཧྥུའུ་རན་བཟིའི་
རྐང་བར་འཇུས་ཏེ་རང་ཉིད་ཁོའི་གུད་དུ་ཉར་བའི་ཞུ་བ་བྱེད་འདོད་ལ། ཆུང་དུ་ན་ཁོས་
གདུག་རྩུབ་ཀྱིས་མནར་གཅོད་བཏང་ཡང་ཆོག་སྟེ། གང་ལྟར་དུས་ནམ་ཡང་ཁོ་དང་མ་
བྲལ་བར་བསྡད་ན་སྙམ། དགོང་མོ་དེར། མོས་ཉེན་ཁ་ཆེ་བའི་རྒྱབ་འགལ་གྱི་འགྲུལ་བཞུད་
འདི་ཡོངས་སུ་རྫོགས་ན་སྙམ་ཞིང་། མོས་ཡོད་ཚད་ལ་རྫོགས་ཚིག་བཀོད་ན་སྙམ།
བར་སྐབས་འདིར། མོས་འབད་པ་ཆེན་པོས་སྔོན་མའི་སེམས་ཚོར་ཡོད་ཚད་ལ་ཕྱིར་
དྲན་བྱས་ཤིང་། སྔོན་མ་ནང་བཞིན་རང་ཉིད་ཁོ་ལ་བརྟེན་འདོད་ལ། སྔོན་མ་ནང་བཞིན་ཁོ་
ལ་ཞུ་བའང་བྱ་འདོད། འོན་ཏེ། འདི་དག་ཡོད་ཚད་ངལ་བ་འབྲས་མེད་དུ་གྱུར། ཅི་ཞིག་ལ་
ཡིད་མ་ཚིམས་པའི་ཚོར་བ་ཞིག་གིས་མོའི་ཡོད་ཚད་སྔར་བཞིན་བདག་གིར་བཟུང་།
མཚན་ལྗོངས་ཀྱི་འདུ་འཛིའི་ཀློང་དུ། ཁོ་གཉིས་རྐང་ཐང་གིས་འགྲོན་ཁང་གི་ཕྱོགས་
སུ་བསྐྱོད། མཐའ་འཁོར་གྱི་དབྱི་ཐ་ལིའི་མི་དེ་དག་གིས་འ་འུར་ཟང་ཟིང་གིས་སྐད་རྒྱག་
ཅིང་། སྐབས་རེར་རྐང་འཁྲབ་ལག་འཁྲབ་ཀྱང་བྱས་འོངས་པས། ཁོ་གཉིས་ཀ་དཔུང་བ་
མཉམ་གཤིབ་ཀྱིས་འགྲོ་བཞིན་ཡོད་ཀྱང་ཕན་ཚུན་གྱི་ལྷིང་འཇགས་ཚོར་དཀའ།
ཕྱིར་འགྲོན་ཁང་དུ་བསླེབས་རྗེས། ས་བྷེ་ནཱ་ཁྲུས་ཁང་དུ་ཕྱིན་ནས་དུས་ཡུན་རིང་བོ་
ཞིག་འགོར་སོང་། ཧྥུའུ་རན་བཟི་མལ་ཁྲི་ཆེན་པོ་དེར་གན་རྐྱལ་དུ་ཉལ་ནས་མོ་ཕྱིར་ཡོང་
བར་ངང་སྒུག་བྱས། གློག་སྒྲོན་ཆུང་ངུ་ཞིག་སྔ་མ་ནང་བཞིན་འོད་དུ་འཚེར་གྱིན་འདུག
ཁྲུས་ཁང་ནས་སྒོར་བུད་རྗེས། མོས་གློག་སྒྲོན་གཟིམས་བྱུང་། འདི་ནི་མོས་ཐེངས་དང་
པོར་གློག་སྒྲོན་གཟིམས་པ་ཡིན་པས། སྤྱིར་ན་ཧྥུའུ་རན་བཟིས་མོའི་འགྱུར་ལྡོག་འདིར་
ཡིད་འཇོག་བྱ་འོས། འོན་ཏེ། ཁོས་སྣང་ཚུལ་འདི་གཏན་ནས་མཐོང་མ་བྱུང་། ཁོ་ལ་མཚོན་
ན་གློག་འོད་ཀྱི་དགོས་མཁོ་ཅི་ཡང་མེད། ཧྥུའུ་རན་བཟི་ནམ་ཞར་མིག་ཟུང་བཙུམས་ནས་
འཁྲིག་པ་སྤྱོད་རྒྱུར་དགའ་བ་ནི་ང་ཚོས་ཤེས་གསལ་ལྟར་རེད།
ས་བྷེ་ནཱས་གློག་སྒྲོན་གཟིམས་པ་ནི་ཏག་ཏག་ཁོའི་དམ་པོར་བཙུམས་པའི་མིག་ཟུང་
དེའི་དབང་གིས་ཡིན་ཏེ། མོས་ཧྥུའུ་རན་བཟིའི་ཐུར་དུ་རླུགས་པའི་མིག་ལྕིབས་དེ་སྐད་
ཅིག་ཙམ་ལའང་མཐོང་འདོད་མེད། མིག་ཟུང་ནི་རྣམ་ཤེས་ལ་ལྟ་བའི་སྒེའུ་ཡིན་ཞེས་པ་
ལྟར། ཧྥུའུ་རན་བཟིས་མིག་ཟུང་དམ་པོར་བཙུམས་ནས་མོའི་ལུས་སྟེང་ནས་འགུལ་སྐྱོད་
བྱེད་དུས། མོས་དེ་ནི་རྣམ་ཤེས་ཀྱིས་སྟོངས་པའི་བེམ་པོ་ཞིག་ཏུ་མཐོང་ཡོང་། ཁོ་ནི་ཏག་
ཏག་མིག་ཟུང་གི་ཧྲག་བར་མ་ཕྱེ་བའི་ཕྲུ་གུ་ཞིག་སྟེ།
བཀྲེས་སྐོམ་གྱིས་གདུངས་ནས་ཉམ་
ཐག་པའི་འཁུན་སྒྲ་འབྱིན་པ་ཙམ་རེད། ཤ་དར་ཁྲག་དར་གྱི་ཧྥུའུ་རན་བཟི་ནི་འཁྲིག་པ་
སྤྱོད་དུས་ནུ་ཞོ་ལ་རོལ་བཞིན་པའི་ཁྱི་གུ་ཞིག་དང་གཉིས་སུ་མི་འདུག དངོས་གནས་དེ་
འདྲ་རང་རེད། ཁོའི་ཁ་རུ་ད་དུང་ས་བྷེ་ནཱའི་ནུ་ཏོག་ཅིག་ཀྱང་བཟུང་འདུག་པས། ནུ་ཞོ་
ལ་རོལ་བ་དང་ཇི་འདྲའི་མཚུངས་ཨང་།
ཁོག་སྨད་ཀྱི་ཧྥུའུ་རན་བཟི་ནི་སྐྱེས་པ་དར་མ་
ཞིག་ཡིན་ལ། ཁོག་སྟོད་ཀྱི་ཧྥུའུ་རན་བཟི་ནི་ནུ་ཞོ་ལ་རོལ་བའི་ཁྱེའུ་ཞིག་དང་འདྲ། དེས་
ན་མོས་ནི་ཁྱེའུ་ཞིག་དང་མཉམ་དུ་འདོད་པའི་དཔལ་ལ་རོལ་བཞིན་པ་མ་ཡིན་ནམ། འདི་
ལྟར་དྲན་མ་ཐག མོ་ལ་སྐྱུག་བྲོ་བའི་ཚོར་བ་བཟོད་དུ་མེད་པ་ཞིག་སྐྱེས་ཡོང་། མིན་ཏེ། ད་
ནས་བཟུང་མོས་ཁོ་རང་མོའི་ལུས་སྟེང་ནས་སྲོག་བསྡོས་ཀྱིས་འཕག་འཚག་རྒྱག་པའི་རྣམ་
པ་དེ་མཐོང་མི་འདོད་ཅིང་། ཁྱི་མོ་ཞིག་གིས་ཁྱི་གུ་ལ་ནུ་མ་སྣུན་པ་བཞིན་རང་ཉིད་ཀྱི་འོ་
འཛིན་ཁོའི་ཁ་རུའང་འཇོག་མི་འདོད། དེ་རིང་ནི་ཆེས་མཐའ་མ་སྟེ། བཟློག་ཏུ་མེད་པའི་
ཆེས་མཐའ་མ་དེ་ཡིན་ངེས།
རང་ཉིད་ཀྱི་བསམ་ཚུལ་འདི་དེ་འདྲའི་འོས་འཚམས་ཤིག་མིན་པ་མོས་ཀྱང་གསལ་
བོར་ཤེས་ཡོད། ས་བྷེ་ནཱ་འགྲོགས་མྱོང་བའི་སྐྱེས་པ་དག་གི་གྲས་སུ་ཧྥུའུ་རན་བཟི་ནི་ཆེས་
ཕུལ་དུ་བྱུང་བ་དེ་ཡིན། ཁོ་ནི་མོའི་རི་མོ་རྟོགས་པའི་བློ་གྲོས་དང་ལྡན་ཞིང་། སྙིང་རྗེ་ཆེ་བ།
ཡིད་གཞུངས་པ། གཟུགས་བྱད་ཀྱང་ལེགས་པ་ཞིག་ཡིན། འོན་ཏེ། མོས་གནད་འདི་ཉིད་ཇི་
ལྟར་རྟོགས་ཚེ། དེ་ལྟར་ཁོའི་བློ་གྲོས་དང་སྙིང་རྗེ་རྡོག་རྫིས་སུ་གཏོང་འདོད་ལ། དེ་ལྟར་ཁོའི་
ཉམ་ཐག་གི་སྟོབས་ཤུགས་རྨེག་མེད་དུ་གཏོང་འདོད།
མཚན་མོ་འདིར། མོས་སྔར་ལས་ལྷག་པའི་ཆགས་སྲེད་ཅིག་གིས་ཁོ་དང་མཉམ་དུ་
འཁྲིག་པ་སྤྱད་ཅིང་། འདི་ནི་ཁོ་དང་མཉམ་དུ་འཁྲིག་པ་སྤྱོད་ཐེངས་མཐའ་མ་དེ་ཡིན་པ་
དྲན་ཙ་ན་དེ་བས་ཀྱང་འདོད་པའི་དཔལ་གྱིས་མྱོས་པར་གྱུར། ས་བྷེ་ནཱ་ཁོ་ལ་འཐམས་ཤིང་
འཁྱུད་བཞིན་དུ་མོའི་སེམས་པ་སྔ་མོ་ནས་རྒྱང་རིང་གི་གནས་གང་ཞིག་ཏུ་འཕུར་སོང་།
རྒྱང་རིང་གི་གནས་དེ་ནས་མོས་ཡང་བསྐྱར་རྒྱབ་འགལ་གྱི་དུང་སྒྲ་གསལ་བོ་དེ་གྲགས་
འོངས་པ་ཐོས་ལ། རང་ཉིད་ཀྱིས་དུང་སྒྲ་གང་དེའི་འབོད་པ་བཟློག་ཏུ་དཀའ་བ་ཡང་ངང་
གིས་ཚོར་བྱུང་། མོའི་མཐོང་ལམ་དུ་སྔར་ལས་ཡངས་པའི་རང་དབང་གི་རྒྱལ་ཁམས་ཤིག་
མངོན་བྱུང་ལ། གང་དེའི་མཐའ་ཀླས་པའི་རྒྱ་ཁྱོན་གྱིས་མོའི་ཡིད་སེམས་སྔར་བས་དྲག་
ཏུ་གཡོས། དེ་བས། མོས་མུ་མཐུད་དུ་དམུ་རྒོད་དང་སྨྱོ་ཧམ་ཆེན་པོས་ཧྥུའུ་རན་བཟི་དང་
མཉམ་དུ་འཁྲིག་པ་སྤྱད་ལ། འཁྲིག་པ་སྤྱོད་སྟངས་འདི་འདྲ་ནི་སྔོན་མར་གཏན་ནས་བྱུང་
མྱོང་མེད།
ཧྥུའུ་རན་བཟིས་མོའི་ལུས་སྟེང་དུ་ངུད་མོ་འདེབས་ཀྱིན་འདུག ད་ནི་ཁོས་ཡོད་
ཚད་རྟོགས་སོང་། དགོང་ཟས་ཀྱི་སྐབས་སུ་ས་བྷེ་ནཱར་སྨྲ་བ་ཅི་ཡང་མེད་ལ། ཁོས་གསང་བ་
ཡོད་ཚད་ཆུང་མར་བཤད་པའི་སྐོར་ལ་བསམ་ཚུལ་ཅི་ཡང་མ་བཏོན་མོད། འོན་ཏེ། སྐབས་
འདིར་མོས་ད་གཟོད་ཁོ་ལ་ཨ་ལན་འདེབས་ཀྱིན་འདུག་སྟེ། མོས་ཧྥུའུ་རན་བཟིར་རང་ཉིད་
ཀྱི་དགའ་བ་དང་སྤྲོ་བ། མོས་པ། ད་དུང་ཁོའི་ཚེ་གཅིག་གི་སྐྱ་ཡར་འགྱུར་བའི་འདུན་པ་
བཅས་ཇི་བཞིན་དུ་སྟོན་གྱིན་འདུག
ཁོའི་ཉམས་སྣང་ལ། རང་ཉིད་ནི་གནའ་བོའི་སྐྱ་དམག་ཅིག་དང་འདྲ་བར་སྟོང་ལྷང་
ལྷང་གི་འཇིག་རྟེན་ཞིག་ཏུ་བང་གིས་རྒྱུག་གིན་ཡོད་དེ། ཁྱིམ་ཐབ་མེད་ལ་བུ་ཕྲུག་ཀྱང་མེད།
ད་དུང་ཁྱིམ་གཞིས་ཀྱང་མེད་པར་མི་བོ་ཆེ་ཧེ་རི་ཁི་ལེ་ཟི་ཡི་ཕྱགས་མས་གཙང་མར་ཕྱགས་
པ་བཞིན་སྟོང་བར་ལུས་ཡོད་ལ། ཁོས་སྟོང་ཆ་དེ་ཉིད་བརྩེ་དུང་གིས་དགང་རྩིས་ཡོད།
ཁོ་གཉིས་ཀས་ཁོ་གཉིས་ཀ་སོ་སོའི་ཆིབས་པ་རུ་བཅིབས་ཏེ། རང་ཉིད་ཀྱིས་རེ་ཞིང་
སྨོན་པའི་རྒྱང་རིང་ལ་ཆས་སོང་། ཁོ་གཉིས་ཀ་རང་ཉིད་འཆིང་བ་ལས་སྒྲོལ་བྱེད་ཀྱི་རྒྱབ་
འགལ་གང་དེས་རབ་ཏུ་མྱོས་པར་བྱེད་དེ། སྐྲུའུ་རན་བཟིས་ས་བྷེ་ནཱ་ཞོན་ནས་རང་ཉིད་ཀྱི
ཆུང་མར་རྒྱབ་འགལ་བྱས་ཤིང་། ས་བྷེ་ནཱས་ཧྥུའུ་རན་བཟི་ཞོན་ནས་སླར་ཡང་ཧྥུའུ་རན་
བཟིར་རྒྱབ་འགལ་བྱས་པ་རེད།
བགྲང་བྱ་ཉི་ཤུའི་རིང་ལ། ཁོས་ཆུང་མའི་ལུས་སྟེང་ནས་མཐོང་བ་ནི་མ་རྒན་གྱི་གྲིབ་
གཟུགས་ཏེ། དུས་ནམ་ཡང་ཁོའི་སྙོར་སྐྱོང་ལ་རེ་བའི་མི་གཉོམ་ཆུང་ཞིག་ཡིན། ངོས་འཛིན་
འདི་ནི་ཁོའི་འདུ་ཤེས་ཀྱི་ཟབ་སར་གཤགས་ཏེ་ཡོད་པས། ཉིན་གཉིས་ཙམ་གྱི་རིང་ལ་ཡལ་
འགྲོ་བ་ཞིག་ག་ལ་ཡིན། སླར་རང་ཁྱིམ་དུ་ལོག་རྗེས། ཁོའི་སེམས་ཁ་རང་དབང་མེད་པར་
ནོངས་འགྱོད་ཟ་ཟི་ཞིག་གིས་མནན་འོངས། ཁོ་ཁྱིམ་དང་བྲལ་བའི་ཉིན་འདི་དག་ལ། ཆུང་
མ་ཅིས་ཀྱང་སྐྱོ་གདུང་གིས་དྲག་ཏུ་གཟིར་ཡོད་ངེས་པས། སྐབས་འདིར་ཁོས་ཆུང་མའི་ཤི་
མ་གསོན་གྱི་རྣམ་པ་དེ་མཐོང་ཡང་སྲིད་ཨང་། གང་ལྟར། ཧྥུའུ་རན་བཟིས་ལྡེ་མིག་ག་ལེར་
སྐོར་གྱིན་ཁང་པའི་སྒོ་ཕྱེ་ཞིང་ཐད་ཀར་རང་ཉིད་ཀྱི་ཁང་མིག་ཏུ་འཛུལ། ཁོས་ཁུ་སིམ་
མེར་སེམས་ཆུང་གིས་ཞིབ་ཏུ་མཉན་པ་ན་ཆུང་མ་ཁྱིམ་དུ་ཡོད་པ་ཚོར། སོམ་ཉི་ཅུང་ཙམ་
གྱི་རྗེས་ནས་ཁོ་ཕར་སོང་ནས་ཆུང་མར་ཁམས་འདྲི་ཙམ་བྱས་བྱུང་། རྒྱུ་མཚན། འདི་ནི་ཁོ་
གཉིས་ཀྱི་གོམས་གཤིས་ཤིག་ཏུ་གྱུར་ཡོད།
མོས་སྨིན་མ་འཁྱོག་ཙམ་བྱས་ཤིང་། ཅུང་ཧ་ལས་པའི་ཟོལ་གྱིས “ཨ་ཙི། ཁྱོད་འདི་
གར་བུད་ཡོང་ངམ” ཞེས་དྲིས་བྱུང་།
ཁོས་འཕྲལ་མར “ཁྱོད་ཀྱིས་ང་གང་དུ་བུད་སོང་ན་འདོད་ཀྱིན་ཡོད” ཅེས་ལྡོག་
འདྲི་ཞིག (ཧ་ཅང་ཡ་མཚན་པའི་ཚུལ་གྱིས) བྱ་འདོད་མོད། འོན་ཏེ། ཁོས་སྔར་བཞིན་སྨྲ་བ་
བསྡམས་ནས་བསྡད།
དེ་ནས་མོས་མུ་མཐུད་དུ “འུ་གཉིས་ཀའི་འབྲེལ་བར་གསལ་ཁ་ཡོང་ཆེད། ངས་
བལྟས་ན་ཁྱོད་བུད་མེད་དེ་ཡོད་སར་སྤོས་ཀྱང་མི་འོས་པ་མི་འདུག” ཅེས་བཤད་བྱུང་།
རང་ཁྱིམ་དང་བྲལ་བའི་ཉིན་དེར་ཁོས་མོ་ལ་དོན་དག་ཡོད་ཚད་དྲང་མོར་བཤད་དུས།
དོན་དམ་དུ་ཁོ་ལ་འཆར་གཞི་ཅི་ཡང་མེད། ཁོས་ཕྱིར་རང་ཁྱིམ་དུ་ལོག་རྗེས་ད་གཟོད་ལྷོད་
ལྷོད་ངང་མོ་ལ་ཁ་བརྡ་ཐེངས་ཤིག་བྱ་རྩིས་ཡོད་ལ། ཐབས་བརྒྱ་ཇུས་སྟོང་གིས་མོའི་སེམས་ལ་
སྡུག་མི་འཇོག་པའི་འབད་པ་བྱ་དགོས་ཨང་སྙམ་ཡོད། འོན་ཏེ། བསམ་ཡུལ་ལས་འདས་པ་
ཞིག་ལ། སྐབས་འདིར་མོས་ཚམ་ཚོམ་ཅི་ཡང་མེད་པར་ཁོ་རང་སྒོར་འཕུད་རྩིས་བྱས་བྱུང་།
ཆུང་མའི་རྣམ་འགྱུར་འདིས་དགོས་མེད་ཀྱི་དཀའ་རྙོག་མི་ཉུང་བ་ཞིག་རང་བཞིན་
གྱིས་སེལ་ཡོད་མོད། འོན་ཏེ། ཁོའི་ཡིད་སེམས་སྔར་བཞིན་སྐྱོ་ལྷང་ངེར་གྱུར། ད་ལྟའི་
བར་དུ་ཁོས་མོ་རང་སྡུག་ལ་མི་སྦྱོར་བར་འབད་པ་བྱས་ནས་འོངས་པ་ཡིན་ལ། དེའི་ཆེད་
དུ་རང་འགུལ་གྱིས་རང་ཉིད་ལ་ཁྱོ་གཅིག་ཤུག་གཅིག་གི་རྩ་དོན་དགོད་བྲོ་བ་ཞིག་ཀྱང་
གཏན་ཁེལ་བྱས་ཡོད། འོན་ཏེ། ལོ་ངོ་ཉི་ཤུ་འགོར་བའི་དེ་རིང་། ཁོས་རང་ཉིད་ཀྱི་སེམས་
ཁྲེལ་ཡོད་ཚད་ལྷག་མ་འབའ་ཞིག་ཡིན་པ་གཞི་ནས་རྟོགས། ཏག་ཏག་སེམས་ཁྲེལ་ལྷག་མ་
འདིས་ལན་པས་ཁོས་བུད་མེད་ཇི་འདྲའི་མང་བོ་ཞིག་ལ་རང་སེམས་ཀྱི་སྒོ་མོ་རྨང་ནས་
གཏན་མྱོང་ཨང་།
ཕྱི་དྲོའི་སློབ་འཁྲིད་ཀྱི་རྗེས་སུ། ཁོ་རང་ཐད་ཀར་ས་བྷེ་ནཱ་ཡོད་སར་ཕྱིན། ཁོས་ས་བྷེ་
ནཱར་ཞུ་བ་བྱས་ཏེ་དགོང་མོ་དེ་གར་ཞག་སྡོད་བྱ་རྩིས་ཡོད་མོད། འོན་ཏེ། མོ་ཚང་གི་སྒོ་
དྲིལ་ཇི་ལྟར་མནན་ཡང་གྲག་འགུལ་མ་བྱུང་བས། ཁོ་རང་ཁ་གཏད་ཀྱི་འཚིག་ཇ་ཁང་
ཞིག་ཏུ་སོང་ནས་མི་སྒུག་ཀ་མེད་དུ་གྱུར་ལ། ཁོའི་མིག་ཟུང་ཐོག་ཁང་དེའི་སྒོ་ཆེན་ལ་
ཅེར་ནས་འདུག
ཆུ་ཚོད་ཁ་ཤས་ཤིག་ཕྱིན་སོང་། ཁོ་རང་གཞི་ནས་ཅི་བྱ་གཏོལ་མེད་དུ་གྱུར། མི་ཚེ་
འདིར་ཁོ་ནི་ནམ་ཡང་མེ་རེ་ཁི་ལའོ་རྡུ་དང་མགོ་སྔས་ཐོག་གཅིག་ཏུ་བཞག་ནས་འོངས་པ་
ཡིན། གལ་སྲིད་བར་སྐབས་འདིར་ཕྱིར་ཁྱིམ་དུ་ལོག་ཚེ། ཁོ་རང་མུ་མཐུད་དུ་སྔོན་མ་ནང་
བཞིན་མོའི་གན་ནས་ཉལ་དགོས་པ་ཡིན་ནམ། རེད་དེ། གུད་ཀྱི་ཁང་མིག་ཏུ་ཡོད་པའི་
འབོལ་ཁྲི་དེར་ཉལ་ཡང་མི་ཆོག་པ་ག་ལ་ཡོད། ཡིན་ཡང་། དེ་རུ་ཉལ་ཚེ་དེ་འདྲའི་འོས་
འཚམས་ཤིག་ཨེ་ཡིན་གྲང་། མོས་དེ་ནི་དགྲ་རུ་ལྡང་བའི་རྣམ་འགྱུར་ཞིག་ཏུ་མཐོང་མི་ཡོང་
གྲང་། ཁོས་ཆུང་མ་དང་ཁོ་གཉིས་ནི་སྔར་བཞིན་གྲོགས་པོ་ཡིན་ན་བསམས། འོན་ཏེ། ཡང་
བསྐྱར་མོ་དང་མཉམ་དུ་མགོ་སྔས་ཐོག་གཅིག་ལ་འཇོག་རྒྱུ་ནི་ཅིས་ཀྱང་བྱ་དཀའ་བ་ཞིག་
རེད། “ད་ནི་ཅི་བྱུང་བ་རེད། ཁོ་ཅིས་ཀྱང་ས་བྷེ་ནཱའི་ཐུ་འོག་ལ་འཛུལ་འདོད་པ་མ་ཡིན་
ནམ།” ཁོས་ཕལ་ཆེར་མེ་རེ་ཁི་ལའོ་རྡུའི་ཟུར་ཟ་དང་ཁྱད་གསོད་ཀྱི་ཚིག་མདའ་དག་ཚོར་
ཐུབ་པ་འདྲ། དེ་བས། དགོང་མོ་འདི་ཁོས་འགྲོན་ཁང་ཞིག་ཏུ་བསྐྱལ་དགོས་པར་གྱུར།
ཕྱི་ཉིན། ཁོ་ཡང་བསྐྱར་ས་བྷེ་ནཱ་ཚང་གི་སྒོ་དྲིལ་གནོན་དུ་འོངས། ཁོས་ཉིན་ཐོག་ཐག་
ལ་མནན་ཡང་ངལ་བ་འབྲས་མེད་དུ་གྱུར།
ཉིན་གསུམ་པར། ཁོ་རང་སྒོ་སྲུང་བཙལ་དུ་སོང་མོད། སྒོ་སྲུང་བུད་མེད་དེས་ཀྱང་ཅི
ཡང་ཤེས་མི་འདུག མོས་ཁོ་རང་ཁང་བདག་ཡོད་སར་འགྲོ་རུ་བཅུག ཁོས་ཁང་བདག་དེར་
ཁ་པར་བརྒྱབ་དུས། ད་གཟོད་ས་བྷེ་ནཱས་ཁང་པ་གླས་པའི་གན་རྒྱ་ཕྱིར་བསློགས་ཤིང་གན་
རྒྱའི་ནང་དོན་ལྟར་ཟླ་གསུམ་གྱི་ཁང་གླ་ཡང་ལྷག་མར་སྤྲད་འདུག་པ་གཞི་ནས་རྟོགས།
ཕྱིས་ཀྱི་ཉིན་འགའ་ལའང་ཁོ་སྔར་བཞིན་དེ་གར་སོང་ཞིང་། སྟེས་དབང་གིས་ས་བྷེ་ནཱ་
དང་ལན་གཅིག་ཕྲད་ན་སྙམ། ཏག་ཏག་ཉིན་ཞིག་ལ་ཁང་པའི་སྒོ་ཕྱེ་འདུག་ལ། ལྭ་བ་སྔོན་
པོ་གྱོན་པའི་སྐྱེས་པ་གསུམ་གྱིས་ཁྱིམ་ཆས་དང་རི་མོ་ཡོད་ཚད་སྡུད་གསོག་བརྒྱབ་སྟེ། སྒོ་
དྲུང་གི་རླངས་འཁོར་ཆེན་པོ་དེར་སྐྱེལ་བཞིན་འདུག
ཁོས་ཁྱིམ་ཆས་འདི་དག་གནས་གང་ཞིག་ཏུ་སྐྱེལ་བཞིན་པ་དྲིས།
སྐྱེས་པ་དེ་དག་གིས་ཁོ་ཚོར་བདག་པོའི་མངག་བཅོལ་ཡོད་པས་གསང་རྒྱ་བྱ་དགོས་
ཚུལ་བརྗོད་བྱུང་།
ཁོས་སྐྱེས་པ་དེ་དག་ལ་དངུལ་རྡོག་ཁ་ཤས་གསུག་ཏུ་སྦྱིན་ནས་ས་བྷེ་ནཱའི་སྐོར་གྱི་
གནས་ཚུལ་རེ་འདྲི་གྲབས་བྱས་མོད། འོན་ཏེ། གློ་བུར་དུ་ཁོ་དེ་ལྟར་བསྒྲུབ་པར་ཡང་སྒྱིད་
ལུག་ཏུ་གྱུར། ཁོ་རང་སྐྱོ་གདུང་གིས་མནར་ནས་བེམ་རོ་ལྟར་གྱུར་ཅིང་ཡོད་ཚད་ལ་ཚོར་
བ་ཅི་ཡང་མི་འདུག འདི་ཡོད་ཚད་ལ་ཁོས་ཆ་འཇོག་ཅི་ཡང་མ་རྙེད་ལ། རྙེད་ཀྱང་མི་
སྲིད། དོན་འདི་འདྲ་ཞིག་འབྱུང་སྲིད་པ་ཁོས་ས་བྷེ་ནཱ་དང་ཕྲད་པའི་ཉིན་དེ་ནས་བཟུང་
ཚོར་ཐུབ་པ་འདྲ། ད་ནི་འབྱུང་དགོས་པ་དེ་གཞི་ནས་བྱུང་ཟིན་པས། ཧྥུའུ་རན་བཟིས་ཀྱང་
བཏང་སྙོམས་སུ་འཇོག་འདོད།
ཁོས་གྲོང་ཁུལ་རྙིང་པ་རུ་ཁང་པ་ཞིག་གླས་ཤིང་། ཆུང་མ་དང་བུ་མོར་འཕྲད་མི་སྲིད་
པའི་གླགས་ཤིག་ཏུ། ཕྱིར་རང་ཁྱིམ་དུ་ལོག་ནས་གྱོན་ཆས་དང་དཔེ་ཆ་སོགས་འཚོ་བའི་
ཉེར་སྤྱད་ཁ་ཤས་ཁྱེར་འོངས། ཁོས་ཧ་ཅང་གཟབ་གཟབ་ཀྱིས་མེ་རེ•ཁི་ལའོ་རྡུས་མཉམ་
འཇོག་སྲིད་པའི་ཅ་ལག་གང་ཡང་ཁྱེར་འོངས་མེད།
ཉིན་ཞིག་ལ། ཁོས་ཆུང་མ་འཚིག་ཇ་ཁང་ཞིག་གི་སྒེའུ་ཁུང་གི་འགྲམ་དུ་བསྡད་
འདུག་པ་མཐོང་ལ། འཁྲིས་སུ་ད་དུང་བུད་མེད་གཞན་གཉིས་ཀྱང་འདུག མོའི་བཞིན་
ལ་སྤྲོ་བའི་འཛུམ་གྱིས་ཕྱུག་འདུག འོན་ཏེ། རྣམ་ཀུན་ཚད་ལས་བརྒལ་བའམ་དགོད་བྲོ་
བའི་ཉམས་འགྱུར་བཏོད་པར་དགའ་བས། ད་ལྟ་ངོ་གདོང་དེར་སྔ་མོ་ནས་བགྲང་གིས་མི་
ལང་བའི་གཉེར་རིས་མང་པོ་ཞིག་བབས་འདུག བུད་མེད་དེ་གཉིས་ཀས་མོའི་ཁ་བརྡ་ལ་
ཉན་བཞིན་ཧབ་ཆ་ཡང་ཡང་བརྒྱབ་འོངས་ཤིང་། ཧྥུའུ་རན་བཟིས་དེ་ནི་ཅིས་ཀྱང་ཁོ་ཚོས་
རང་ཉིད་གླེང་བཞིན་པར་འདོད། ཁོས་ས་བྷེ་ནཱ་དང་མཉམ་དུ་སྡོད་པའི་སེམས་ཐག་བཅད་
མ་ཐག་ས་བྷེ་ནཱ་ཇེ་ནེ་ཝ་རུ་གར་སོང་ཆ་མེད་དུ་གྱུར་པ་རེད། དོན་འདི་ཁོའི་ཆུང་མས་
ཅིས་ཀྱང་ཤེས་ཡོད་ངེས། འདི་ནི་ཇི་འདྲའི་དགོད་བྲོ་བ་ཞིག་རེད་ཨང་། དེ་བས། ཧྥུའུ་རན་
བཟིས་རང་ཉིད་འདི་ལྟར་ཆུང་མའི་གྲོགས་མོ་དེ་དག་གི་དགོད་གཏམ་དུ་གྱུར་པར་ཡང་ཧ་
ལས་དགོས་པ་ཅི་ཡང་མི་འདུག་ཨང་སྙམ།
ཁོ་རང་ཉིད་ཀྱི་ཁྱིམ་གཞིས་གསར་པ་དེར་ཕྱིར་ལོག དེ་རུ་སན་ཐྲི་ཕིས་ཐིར་ཆོས་
ཁང་ཆེན་མོའི་ཅོང་སྒྲ་ཐོས་འོངས། ཏག་ཏག་ཉིན་དེར། ཚོང་ཁང་གིས་
ཁོས་ཉོས་པའི་སྒྲོག་ཙེ་ཡང་བསྐྱལ་ཡོང་བས།
ཁོས་མེ་རེ་ཁི་ལའོ་རྡུ་དང་མོའི་གྲོགས་མོ་
དག་སྣང་ལ་མ་ངེས་པའི་ཚུལ་དུ་བཞག་ལ། རེ་ཞིག་ས་བྷེ་ནཱ་ཡང་རྨང་ནས་བརྗེད་པར་
གྱུར། ཁོ་ཕར་ཕྱིན་ནས་སྒྲོག་ཙེ་དེའི་མཐའ་རུ་བསྡད་བྱུང་། སྒྲོག་ཙེ་དེ་ཉིད་རང་གིས་
དངོས་སུ་བདམས་པ་དེས་ཁོ་ལ་དགའ་བ་ངེས་ཅན་ཞིག་འཕེལ་ཡོང་། བགྲང་བྱ་ཉི་ཤུའི་
རིང་ལ། ཁོས་ནམ་ཡང་གཞན་གྱིས་བདམས་པའི་ཁྱིམ་ཆས་འབའ་ཞིག་ཏུ་འཚོ་བ་སྐྱེལ་
གྱིན་ཡོད་དེ། ཁྱིམ་གྱི་ཡོད་ཚད་རྟག་པར་མེ་རེ“ཁི་ལའོ་རྡུ་འབའ་ཞིག་གིས་འཚག་ཏུ་
འཇུག་ངེས། འདི་ནི་ཁོའི་མི་ཚེ་འདིར་ཆེས་ཐོག་མར་རང་ཉིད་ཀྱི་བྱིས་པའི་འཚོ་བ་ལྟ་བུ་
དེར་རྫོགས་ཤད་བཀོད་ནས་རང་ཚུགས་ཕེར་བར་གྱུར་པ་ཡིན། སང་ཉིན་ད་དུང་ཤིང་བཟོ་
ཞིག་ཀྱང་ཡོང་ངེས་ལ། ཁོས་ཤིང་བཟོ་དེར་དཔེ་སྒྲོམ་ཞིག་བཟོ་བའི་མངག་བཅོལ་ཡང་
བྱས་ཡོད། དཔེ་སྒྲོམ་གྱི་བཟོ་དབྱིབས་དང་ཆེ་ཆུང་། འཆའ་སྒམ་གྱི་བཀོད་པ་སོགས་ཁོས་
བདུན་ཕྲག་འགའི་རིང་ལ་གཞི་ནས་ཇུས་འགོད་བྱས་ཟིན།
བར་སྐབས་འདིར། ཁོས་གློ་བུར་དུ་རང་ཉིད་དེ་འདྲའི་ལས་ངན་ཞིག་མིན་པའང་
གཞི་ནས་ཚོར་བྱུང་། ས་བྷེ་ནཱ་ཡོད་མེད་ནི་དོན་དུ་ཁོས་བསམས་པ་ལྟ་བུའི་གལ་ཆེན་ཞིག་
ཡེ་ནས་མ་རེད། གཙོ་བོ་ནི་ས་བྷེ་ནཱས་ཁོའི་མི་ཚེ་རུ་བཞག་པའི་ངོ་མཚར་དང་མཛེས་སྡུག་
གི་རྗེས་ཤུལ་དག་སུས་ཀྱང་གསུབ་ཐབས་མེད་པ་དེ་རེད། ལྷག་པར་དུ་ས་བྷེ་ནཱ་ཁོའི་འཇིག་
རྟེན་དང་ཁ་མ་བྲལ་བའི་སྔོན་དུ། མོས་གཞི་ནས་མི་བོ་ཆེ་ཧེ་རི་ཁི་ལེ་ཟིའི་ཕྱགས་མ་ཁོའི་
ལག་ཏུ་གཏད་ཅིང་། ཁོས་ཀྱང་ཕྱགས་མ་དེ་བཀོལ་ནས་རང་གི་འཚོ་བའི་ཁྲོད་ཀྱི་མི་སྡུག་
པ་ཡོད་ཚད་ལ་བྱི་དོར་ཐེངས་ཤིག་བགྱིས་པ་མ་ཡིན་ནམ། བསམ་ཡུལ་ལས་འགོངས་པའི་
བདེ་སྐྱིད་འདི་དང་། ཡིད་འོང་གི་འཚོ་བ་འདི། སླར་ཡང་གསོན་པ་ལྟ་བུའི་གསར་སྣང་
དང་རང་དབང་གིས་བསྩལ་བའི་སྤྲོ་བ་འདི་བཅས་ནི་མོས་ཁོ་ལ་སྐྱེས་སུ་བཞག་པ་ལས་ཅི།
དེར་མ་ཟད། ཁོ་ནི་དང་པོ་ཙ་ནས་དོན་དངོས་ལས་རྟོག་བཏགས་ལ་དགའ་བ་ཞིག་
ཡིན་ཏེ། དཔེར་ན། ཁྲིད་སྟེགས་སུ་འགྲེང་ནས་སློབ་བུ་ཚོར་དཔེ་འཁྲིད་བྱ་རྒྱུ་ལས། ཁོ་ནི་
རྔམ་སྟོན་ཁྲོམ་སྐོར་གྱི་རུ་དཔུང(ངས་གོང་དུ་སྨྲས་ཟིན་པ་བཞིན་འདིར་ཁྲོམ་སྐོར་ཞེས་
པ་ནི་རྩེད་མོ་ཙམ་དང་རྨི་ལམ་ཙམ་ཞིག་ལ་གོ)དུ་ཞུགས་པར་དགའ་བ་ལྟ་བུ་རེད། དེར་
བརྟེན། ས་བྷེ་ནཱ་དང་མཉམ་དུ་རྒྱལ་ཁམས་བསྐོར་བའམ། ཡང་ན་མོའི་བརྩེ་བ་ཤོར་གྱིས་
དོགས་ནས་རྣམ་ཀུན་སྲོ་བསྒྲིམས་ཏེ་སྡོད་པ་ལས། ཁོས་ནི་མོ་རང་གཟུགས་མེད་ཀྱི་ལྷ་མོ་
གང་ཞིག་ཏུ་བསྒོམས་ནས་སེམས་སུ་ཉར་རྒྱུ་དེ་བདེ་སྐྱིད་ཅིག་ཏུ་བསམས་ཡོད། མོས་ཁོ་ལ་
བསྩལ་བ་ནི་སྐྱེས་ཕོ་རབ་ཅིག་གི་རང་དབང་ཡིན་ལ། རང་དབང་དེས་ནི་ཁོ་ལ་སྔར་བས་
ཀྱང་རྫིག་ཉམས་མི་དམན་པ་ཞིག་བསྣན་པས། ད་ནི་བུད་མེད་དག་གི་མཐོང་ལམ་དུ་ཁོ་
ལ་འགུགས་ཤུགས་ངེས་ཅན་ཞིག་ཡོད་པར་གྱུར་པ་འདྲ་སྟེ། ཉེ་ལམ་སློབ་མ་བུ་མོ་ཞིག་གི་
སེམས་པ་གཞི་ནས་ཁོའི་ཕྱོགས་སུ་ཤོར་འདུག
འདི་ལྟར། ཅིས་ཀྱང་རློམ་དཀའ་བའི་སྐད་ཅིག་མ་ཙམ་གྱི་ཡུན་ལ། ཁོའི་མི་ཚེའི་
གནས་བབ་ལ་གནམ་ས་བླ་འོག་བརྗེས་པ་ལྟ་བུའི་འཕོ་འགྱུར་ཞིག་བྱུང་ཡོད་དེ། རིང་བོ་མ་
སོང་བའི་སྔ་རོལ་ཏུ། ཁོ་ནི་འོག་ན་གཡོག་མོ་དང་། འཁོར་ན་ཆུང་མ་བུ་མོ་དང་བཅས་གྲལ་
རིམ་མཐོ་གྲས་ཀྱི་གཞལ་ཡས་ཁང་ཆེན་ཞིག་ཏུ་བསྡད་ཡོད་ལ། ད་ལྟ་ཁོ་རང་གྲོང་ཁུལ་རྙིང་
པའི་ཁང་མིག་སྟབས་བདེ་ཞིག་ཏུ་བསྡད་ཡོད། དེ་ལྟ་མོད་ཀྱང་། ཁོའི་ལོ་ན་གཞོན་པའི་
མཛའ་མོ་དེ་ཕལ་ཆེར་ཉིན་རྒྱུན་དུ་འདི་གར་ཞག་སྡོད་བྱེད་བཞིན་ཡོད། ད་ནི་ཁོ་ཚོ་སྔོན་
མ་ནང་བཞིན་འཛམ་གླིང་གི་ཡུལ་གྲུ་སོ་སོའི་འགྲོན་ཁང་དུ་བསྐུང་མི་དགོས་པར། ཁོས་
རང་ཉིད་ཀྱི་ཁང་པ་དང་རང་ཉིད་ཀྱི་མལ་ཁྲི་རུ་གཞོན་ནུ་མ་དེ་དང་མཉམ་དུ་འཁྲིག་པ་
སྤྱད་ཆོག་ལ། རང་ཉིད་ཀྱི་དཔེ་དེབ་དང་སྔས་མགོའི་དུ་བ་གཏགས་ས་དེའི་ཁ་གཏད་དུ་མོ་
དང་མཉམ་དུ་འདོད་པའི་དཔལ་ལ་རོལ་ཆོག
མོའི་གཟུགས་བྱད་དེ་འདྲའི་མཛེས་རྒྱུ་མེད་ལ་ངན་རྒྱུའང་མེད། འོན་ཏེ་ཧྥུའུ་རན་བཟི་
དང་བསྡུར་ཚེ་མོ་ནི་ལང་ཚོའི་དཔལ་གྱིས་སྒེག་པའི་གཞོན་ནུ་མ་ཞིག་རེད། དེར་མ་ཟད་མོས་
ཧྥུའུ་རན་བཟི་ལ་ཡིད་སྨོན་བྱེད་ཅིང་། དེ་ནི་ཧྥུའུ་རན་བཟིས་སྔོན་མར་ས་བྷེ་ནཱ་ལ་ཡིད་སྨོན་
བྱེད་པ་དང་གཉིས་སུ་མི་འདུག འདི་ལའང་མི་འགྲིག་པ་ཅི་ཡང་མེད། ཁོས་མིག་ཤེལ་བརྒྱབ་
པའི་སློབ་མ་ཞིག་གིས་ས་བྷེ་ནཱའི་ཚབ་མི་འོང་བར་འདོད་སྲིད་མོད། འོན་ཏེ། ཁོའི་ལྷག་བསམ་
གྱི་རང་བཞིན་གྱིས་ཁོ་རང་བུ་མོ་དེ་ལ་དགའ་དགའ་སྤྲོ་སྤྲོའི་ངང་འགྲོགས་དགོས་པར་གྱུར་
ཅིང་། ད་དུང་རིང་ནས་སེམས་སུ་ལུས་པའི་ཡབ་ཆེན་ཞིག་གི་བརྩེ་བའང་བུ་མོ་དེར་སྦྱིན་
དགོས་པར་གྱུར་ཏེ། རྒྱུ་མཚན། རང་ཉིད་ཀྱི་བུ་མོ་མེ་རེ་ཨན་ནཱ་ནི་བུ་མོ་ཞིག་དང་མི་འདྲ་སྟེ།
མོ་ནི་མེ་རེ•ཁི་ལའོ་རྡུ་གཉིས་པ་ལྟ་བུ་ཞིག་ཡིན་པས་སོ།
ཉིན་ཞིག་ལ། ཁོས་ཆུང་མ་བཙལ་ནས་གཉེན་བསྐྱར་དུ་བསྒྲིག་པའི་རེ་བ་བཏོན།
མེ་རེ·ཁི་ལའོ་རྡུས་མགོ་བོ་འཕྲེད་དུ་དབྱུག་བཞིན “བཟའ་འཐོར་ཡིན་ན་སྔར་བཞིན་
འགྱུར་བ་ཅི་ཡང་མེད། ཁྱོད་ཀྱིས་གྱོང་ཅི་ཡང་རེག་མི་སྲིད། ངས་ཡོད་ཚད་ཁྱོད་ལ་བྱིན་
ཆོག” ཅེས་བཤད་ཅིང་། དེ་ནས་མུ་མཐུད་དུ “ང་ལ་མཚོན་ན་རྒྱུ་ནོར་མི་གཙོ” ཞེས་
བརྗོད་བྱུང་།
“དེས་ན་ཅི་ཞིག་གཙོའམ།”
“བརྩེ་དུང་།"
“བརྩེ་དུང་ཟེར་རམ།" སྐུའུ་རན་བཟི་ཧ་ལས་པར་གྱུར།
མེ་རེ-ཁི་ལའོ་རྡུ་དགོད་ཙམ་བྱས་ཤིང་། དེའི་མུར “བརྩེ་དུང་ནི་གཡུལ་འགྱེད་ཅིག་
སྟེ། ངས་མུ་མཐུད་དུ་འཐབ་འཛིང་བྱ་ངེས། རྒྱུན་མ་ཆད་པར་བྱ་ངེས” ཞེས་ལབ་བྱུང་།
“བརྩེ་དུང་ནི་གཡུལ་འགྱེད་ཅིག་རེད་ཟེར་རམ། འོན་ཏེ་ངས་འཐབ་འཛིང་ཅི་ཡང་
བྱ་མི་འདོད།” ཧྥུའུ་རན་བཟིས་འདི་ལྟར་བཤད་རྗེས། ཕྱིར་ལོག་སོང་།
ཇེ་ནེ་ཝ་རུ་ལོ་ངོ་བཞིར་འཚོ་བ་རོལ་རྗེས། ས་བྷེ་ནཱ་ཕེ་རེ་སིར་སྤར་ནས་བསྡད། འོན་
ཏེ། མོའི་སེམས་ཀྱི་སྡུག་བསྔལ་སྔར་བཞིན་ཡལ་མི་འདུག གལ་སྲིད་མི་ཞིག་གིས་ཡང་
སྙིང་ཅི་ཞིག་བྱུང་སོང་བ་དྲིས་དུས། དོན་དུ་མོར་ཡང་བཤད་རྒྱུ་ཅི་ཡང་མེད།
མི་ཚེའི་སྐྱོ་གར་ནི་རྣམ་ཀུན་ལྕི་མོ་ཞེས་པ་འདིས་མཚོན་ཆོག་སྟེ། མི་རྣམས་ཀྱིས་
ནམ་རྒྱུན་ཁུར་བོ་ལྕི་མོ་ཞིག་ང་ཚོའི་ཕྲག་ལ་བབས་སོང་ཞེས་རྗོད་པར་བྱེད། ང་ཚོས་ཁུར་
བོ་ལྕི་མོ་དེ་ཕྲག་ཏུ་བླངས་ཙ་ན། ཡང་མིན་ན་ཐེག་དགོས་ལ་དེ་མིན་ན་སྔར་མལ་དུ་བསྐྱུར་
དགོས། ང་ཚོ་ཁུར་བོ་ལྕི་མོ་གང་དེའི་ཁ་གཏད་དུ་འགྲེང་དུས། ཡང་མིན་ན་རྒྱལ་དགོས་
ཤིང་དེ་མིན་ན་ཕམ་དགོས། འོ་ན། ས་བྷེ་ནཱ་ལ་ཡང་སྙིང་ཆག་སྒོ་ཅི་ཞིག་བྱུང་སོང་ངམ་ཞེ་
ན། ཅི་ཡང་བྱུང་མེད་དེ། ཏག་ཏག་སྐྱེས་པ་ཞིག་དང་ཁ་བྲལ་བ་ཙམ་ཡིན་ལ། དེའང་མོ་རང་
ཁ་འབྲལ་འདོད་པས་ཡིན། ཁ་བྲལ་བའི་རྗེས་སུ། སྐྱེས་པ་དེ་མོའི་ར་མདར་མ་བརྒྱུགས་ལ།
མོར་འཁོན་ལན་ཡང་མ་བསློགས། དེ་བས། མོའི་སྐྱོ་གར་ནི་ལྕི་མོ་ལས་བྱུང་མིན་པར་ཡང་
བ་ལས་བྱུང་ལ། མོ་རང་རབ་ཏུ་ནོན་པ་དེའང་ལྕི་མོ་མ་ཡིན་གྱི། ཐེག་པར་དཀའ་བའི་ཚེ་
སྲོག་གི་ཡང་བའི་ཆ་དེའོ།
ད་ལྟའི་བར་དུ། གང་ཞིག་ལ་རྒྱབ་འགལ་བྱ་བར་རྩོམ་པའི་སྐབས་དག་ཏུ་མོར་དགའ་
བ་གནོན་དཀའ་བ་ཞིག་སྐྱེས་འོངས་ལ། མིག་མདུན་དུའང་སྔར་སོང་མ་མྱོང་བའི་ལམ་
བུ་གསར་པ་ཞིག་ཤར་མར་འཐེན་འདུག་པ་ལྟར་སྣང་། ལམ་བུ་དེའང་རྒྱབ་འགལ་གཞན་
ཞིག་གི་འགྲུལ་བཞུད་ཡིན་པ་དྲན་པའི་མོད་མོའི་སེམས་པ་སྔར་བས་སྤྲོ་ལྷང་ངེར་འགྱུར།
འོན་ཏེ། ནམ་ཞིག་འགྲུལ་བཞུད་ཀྱི་མཇུག་རྫོགས་པ་ན། ད་ནི་ཇི་འདྲ་ཞིག་ཡིན་ཨང་། ཁྱོད་
ཀྱིས་རང་ཉིད་ཀྱི་གཉེན་ཉེ་དང་བཟའ་ཚང་། བརྩེ་དུང་། མེས་རྒྱལ་སོགས་ལ་རྒྱབ་འགལ་
བྱས་ཆོག་མོད། འོན་ཏེ། གཉེན་ཉེ་དང་ཁྱོ་བོ། བརྩེ་དུང་། མེས་རྒྱལ་སོགས་ཅི་ཡང་མེད་
པའི་གནས་སྐབས་སུ། ཁྱོད་ལ་ད་དུང་རྒྱབ་འགལ་བྱ་ཆོག་པ་ཅི་ཞིག་ལྷག་ཡོད་དམ།
ས་བྷེ་ནཱས་རང་ཉིད་ཀྱི་མཐའ་འཁོར་ཡོད་ཚད་སྟོང་ལྷང་ངེར་གྱུར་འདུག་པ་ཚོར་ལ།
སྟོང་ལྷང་ལྷང་གི་ཚོར་བ་འདི་ནི་རྒྱབ་འགལ་ཡོད་ཚད་ཀྱི་མཐའ་མ་ཡིན་ནམ།
ད་ལྟའི་བར་དུ། མོས་འཚོལ་སྙེག་ཡོད་ཚད་ཀྱི་མཐའ་འབྲས་ནི་ནམ་ཡང་རབ་རིབ་
ཅིག་ཡིན་པ་རྟོགས་མེད་ཚོད་རེད་ཨང་། དེར་ཡང་ཅི་ཁག དཔེར་ན། འཇིག་རྟེན་མཐུན་
འཇུག་ལ་རེ་བའི་སྨན་ཤར་ཞིག་ལ་མཚོན་ན། དོན་དམ་པར་མོས་རེ་ཞིང་སྒུག་པ་ནི་རང་
ཉིད་ལ་ཆ་རྒྱུས་ཅི་ཡང་མེད་པ་ཞིག་ཡིན་ལ། གཟི་བརྗིད་དང་སྙན་གྲགས་ལ་སྨོན་པའི་
སྟག་ཤར་ཞིག་ལ་མཚོན་ནའང་ཁོས་གཟི་བརྗིད་དང་སྙན་གྲགས་ཞེས་པ་དེར་ངེས་ཤེས་ཅི་
ཡང་འདྲོངས་མེད། རང་རེའི་བགྱི་བ་ཇི་སྙེད་ལ་དོན་སྙིང་སྩོལ་བའི་ཆོས་གང་དེར་དོན་དུ་
ང་ཚོས་ཆ་འཇོག་ཅི་ཡང་རྙེད་ཀྱི་མེད། ས་བྷེ་ནཱས་ཀྱང་སོ་སོའི་རྒྱབ་འགལ་གྱི་མཐའ་མའི་
དམིགས་ཡུལ་ཡང་སྙིང་ཅི་ཞིག་ཡིན་པ་ཡེ་ནས་ཚོར་གྱིན་མེད། དེ་ནི་ཐེག་པར་དཀའ་
བའི་ཚེ་སྲོག་གི་ཡང་བའི་ཆ་དེ་ཡིན་ནམ། གང་ལྟར། ཇེ་ནེ་ཝ་ལ་ཁ་བྲལ་བ་ནས་བཟུང་།
མོ་དམིགས་ཡུལ་འདི་དང་ཇེ་ཉེ་ནས་ཇེ་ཉེ་རུ་འགྱུར་བཞིན་འདུག
ཕེ་རེ་སི་རུ་སྡོད་པའི་ལོ་གསུམ་པར། མོར་བྷོ་ཧེ་མུས་ཡ་ནས་བསྐུར་པའི་འཕྲིན་པ་
ཞིག་འབྱོར་སོང་། དེ་ནི་ཐའོ་མཱ་སིའི་བུ་ཡིས་བསྐུར་འོངས་པ་ཡིན་འདུག ཁོས་ས་བྷེ་ནཱ་གོ་
མྱོང་ལ། མོའི་སྡོད་གནས་ཀྱང་ཚད་ཆོད་འདུག མོ་ནི་སྔོན་མར་ཁོའི་ཕ་རྒན་གྱི “གྲོགས་
པོ་བཟང་བོ” ཞིག་ཡིན་པས། ཁོས་མོ་ལ་འཕྲིན་ཡིག་ཅིག་འབྲི་བའི་སེམས་ཐག་བཅད་
པ་ཡིན་ཟེར། ཁོས་འཕྲིན་ཡིག་ཏུ་ཐའོ་མཱ་སི་དང་ཐུར་བཟའ་གཉིས་ཀ་ཚེ་ལས་འདས་སོང་
བའི་གནས་ཚུལ་བྲིས་འདུག འཕྲིན་དུ་གསལ་བ་ལྟར་ན། ལོ་འགའི་སྔོན་ནས་བཟུང་།
ཐའོ་མཱ་སི་དང་ཐུར་བཟའ་གཉིས་ཀས་གྲོང་གསེབ་ཆུང་ངུ་ཞིག་ཏུ་འཚོ་བ་རོལ་མགོ་
བརྩམས་ཤིང་། ཐའོ་མཱ་སི་དེ་གར་ཟོག་འདྲེན་རླངས་འཁོར་ཞིག་གི་ཁ་ལོ་པ་བྱས་འདུག
ཁོ་གཉིས་ནམ་རྒྱུན་ཉེ་འདབས་ཀྱི་མཁར་གྲོང་ཞིག་ཏུ་ཕྱིན་ཏེ། དེ་གའི་འགྲོན་ཁང་ཆུང་ངུ་
ཞིག་ཏུ་ཞག་སྡོད་བྱེད་བཞིན་ཡོད་ལ། ལན་གཅིག་སྔར་བཞིན་རི་ལམ་ཀྱག་ཀྱོག་དེ་བརྒྱུད་
ནས་ཕྱིར་ལྡོག་དུས། རླངས་འཁོར་ལམ་འགྲམ་གྱི་གཅོང་རོང་ལ་ལྷུང་སྟེ་ཚེ་ལས་འདས་
སོང་བ་ཡིན་འདུག ཁོ་གཉིས་ཀའི་བེམ་པོ་ཤ་ཉོག་རུས་ཉོག་ཏུ་བཏང་འདུག་ལ། ཉེན་རྟོག་
པས་བཤད་ན། རླངས་འཁོར་གྱི་དགག་ཟྭ་མ་ལེགས་པས་རེད་ཟེར།
གནས་ཚུལ་འདི་ཐོས་རྗེས། མོ་ལྷོད་ལ་འབབ་ཐབས་ཡེ་ནས་མ་བྱུང་། མོ་དང་མོའི་
འདས་ཟིན་པའི་བར་གྱི་འབྲེལ་ཐག་ཉག་གཅིག་འདི་ལྟར་དུམ་བུར་ཆད་སོང་བ་རེད།
ནམ་རྒྱུན་གྱི་གོམས་གཤིས་ལྟར་མོ་ཉེ་འདབས་ཀྱི་དུར་ཁྲོད་ཅིག་ཏུ་ཁམས་གཡེང་རེ་
བྱ་བར་འགྲོ་འདོད། མོ་དང་ཆེས་ཉེ་བ་ནི་མང་ཐྲི་ཕར་ནི་ཟི་དུར་ཁྲོད་ཡིན་ལ། དུར་ཁྲོད་
དེ་ཉིད་རྡོ་ཡི་བང་སོ་ཆུང་ངུ་གྲངས་མེད་ཅིག་གིས་ཁེངས་འདུག་ཅིང་། བང་སོ་རེ་རེའི་
གུད་དུ་རྡོ་སྤྱིལ་ཆུང་ངུ་རེ་དང་ཆོས་ཁང་ཆུང་ངུ་རེ་ཡང་བཞེངས་འདུག ས་བྷེ་ནཱས་ཤི་བོ་
དེ་དག་གིས་རང་ཉིད་ཀྱི་མགོ་བོ་རྡོ་ཡི་གསོབ་གཟུགས་འདི་དག་གིས་གནོན་དུ་འཇུག་
དོན་ཡེ་ནས་རྟོགས་མ་བྱུང་། མོའི་མཐོང་ལམ་དུ་དུར་ཁྲོད་འདི་ནི་རྡོ་ཡིས་གྲུབ་པའི་ཚུལ་
འཆོས་ཀྱི་འཇིག་རྟེན་ཞིག་སྟེ། འདི་གའི་སྐྱེ་འགྲོ་ཡོངས་ལ་ཚེ་ཡི་འདུ་བྱེད་རྫོགས་ཀྱང་
ངེས་འབྱུང་གི་བློ་ཅི་ཡང་སྐྱེས་མི་འདུག དེ་ལས་ལྡོག་སྟེ་འཇིག་རྟེན་དཀར་ངོགས་སུ་ཡོད་
དུས་ལས་ཀྱང་ཆེས་ཆེར་རྨོངས་འདུག ཁོ་ཚོས་དུར་སྦྱང་དུ་སོ་སོའི་ཆེ་བ་རྗོད་པར་བྱེད།
འདིར་སྦས་ཡོད་པ་ནི་ཨ་ཕ་ཞིག་དང་སྤུན་མཆེད་ཅིག བུ་དང་མེས་སོགས་གང་ཡང་མིན་
པར། སྐུ་དྲག་མི་དྲག་དང་། སྲིད་ཀྱི་ལས་སྣེ། ད་དུང་ཆོ་ལོ་དང་གཟི་བརྗིད་ཀྱིས་སྙེམས་
པའི་མི་འབའ་ཞིག་སྟེ། ཐ་ན་ལས་སྣེ་ཆུང་ངུ་ཞིག་ཡིན་ཡང་། འདི་གར་སོ་སོའི་ཐོབ་དང་གོ་
ས། སྤྱི་ཚོགས་ཀྱི་གོ་གནས་ཁོའི་ལ་རྒྱ་བཅས་གསལ་བོར་བཀོད་ནས་ཀུན་ལ་བཀུར་གཟོའི་
ཡུལ་དུ་ཕུལ་འདུག
དུར་ཁྲོད་ཀྱི་ལམ་ཕྲན་ཞིག་ཏུ་སྐྱོད་དུས། ས་བྷེ་ནཱས་མོ་དང་ཐག་མི་རིང་བའི་ས་
རུ་གཡེ་ལ་གཤེགས་པའི་རུ་དཔུང་ཞིག་འགྲོ་བ་མཐོང་ལ། ལས་སྣེ་བས་མེ་ཏོག་པང་གང་
བསྣམས་ཏེ་གཤིན་པོའི་ནང་མི་དང་མཛའ་བཤེས་དག་ལ་བགོ་བཤའ་རྒྱག་གིན་འདུག
མི་རེར་རྐང་རེ་སྟེ། ཁོས་ས་བྷེ་ནཱ་ལའང་རྐང་གཅིག་བསྟབས་བྱུང་། དེ་བས། མོའང་གཡེ་
ལ་གཤེགས་པའི་རུ་དཔུང་དེར་ཞུགས་ཤིང་། བང་སོ་རེ་གཉིས་ཤིག་བརྒྱུད་མཐར་སྟེང་ན་
དུར་སྦྱང་མེད་པའི་དུར་ཁུང་ཞིག་གི་འགྲམ་དུ་བསླེབས། མོས་ལུས་པོ་སྒུར་ནས་མེ་ཏོག་དེ་
འཕེན་དུས། དུར་ཁུང་དེ་ཧ་ཅང་གཏིང་བ་ཚོར། ས་བྷེ་ནཱས་འཕངས་པའི་མེ་ཏོག་དེ་བྲེལ་
འཚུབ་འཚུབ་ཀྱིས་ལྡིང་སྐོར་ལན་འགའ་བརྒྱབ་རྗེས། པུར་སྒྲོམ་དུ་བབས་བྱུང་། བྷོ་ཧེ་མུས་
ཡའི་དུར་གྱི་ཟབས་སུ་འདི་ཙམ་ཞིག་ཡེ་ནས་མེད། འོན་ཏེ། ཕེ་རེ་སི་རུ་ཐོག་ཁང་ཇི་ལྟར་
མཐོ་ན་དུར་ཡང་དེ་ཙམ་དུ་གཏིང་བ་འདྲ་ཨང་། མོའི་མིག་འོད་དུར་ཁུང་གི་འགྲམ་དུ་
ཡོད་པའི་རྡོ་ལེབ་ཅིག་ཏུ་ལྷུང་ལ། རྡོ་ལེབ་དེས་མོ་ལ་ཞེད་སྣང་གཟིལ་བུན་པ་ཞིག་བསླངས་
འོངས། དེ་བས། མོ་རིངས་པ་རིངས་པར་ཁྱིམ་དུ་ལོག
ཉིན་ཐོག་ཐག་ཏུ། མོས་རྡོ་ལེབ་དེར་བསམ་བློ་བཏང་ནས་སྡོད་དགོས་བྱུང་། རྡོ་ལེབ་
དེས་ཅིའི་ཕྱིར་མོའི་སེམས་པ་དཀྲུགས་སོང་བ་ཡིན་ནམ།
དྲི་བ་འདིའི་ཐད་ནས་མོས་རང་ཉིད་ལ་འདི་ལྟར་ལན་བཏབ་སྟེ། རྒྱ་ལ་དུར་སྒོ་རྡོ་
ལེབ་དེས་བཅད་ཚེ། གཤིན་པོ་དུས་གཏན་དུ་ཕྱིར་འོང་དཀའ་བ་རེད།
འོན་ཏེ། གང་ལྟར་ཀྱང་ཤི་བོ་དུར་ལས་སླར་འོངས་པ་ཞིག་ཡེ་ནས་མེད་ན། གཤིན་པོ་
གང་དེ་ས་རིམ་པ་གཅིག་གི་འོག་ཏུ་ཉལ་བ་དང་རྡོ་ལེབ་ལེབ་ཅིག་གི་གཤམ་དུ་ཉལ་བ་ལ་
མི་འདྲ་བ་ཅི་ཞིག་ཡོད་དམ།
ཡོད་དེ། དེ་གཉིས་ཀ་ཡེ་ནས་མི་འདྲ། གལ་སྲིད་དུར་སྒོ་གཅོད་བྱེད་ནི་རྡོ་ལེབ་ཅིག་
ཡིན་ཚེ། ཤི་བོ་ལ་འདས་ལོག་རྒྱག་ཏུ་འཇུག་མ་འདོད་པས་ཡིན་ལ། ལྗིད་ཏིག་ཏིག་གི་རྡོ་
ལེབ་དེས་ཤི་བོ་གང་དེར “དེ་གར་མ་འགུལ་བར་སྡོད་ཅིག” ཅེས་རྗོད་ཀྱི་ཡོད་པ་རེད།
ས་བྷེ་ནཱའི་ཡིད་ལ་མོའི་ཕ་རྒན་གྱི་དུར་ས་འཁོར་བྱུང་། མོའི་ཕ་དྲིན་ཆེན་པོའི་པུར་
སྒྲོམ་གྱི་སྟེང་ལ་ས་བཀབ་ཡོད་ཅིང་། ས་དེ་རུ་མེ་ཏོག་བཞད་ཡོད་པར་མ་ཟད། ཇ་སྡོང་སེར་
པོ་ཞིག་གི་རྩ་བའང་པུར་སྒྲོམ་ལ་འཁྲིལ་ནས་སྐྱེས་ཡོད། ཚུལ་དེ་མཐོང་བ་ཉིད་དུ། གཤིན་
པོའི་རྣམ་ཤེས་ཀྱང་ཡལ་ག་དང་མེ་ཏོག་ལ་འཁྱུད་ནས་པུར་སྒྲོམ་ལས་འཕོས་མི་ཡོང་གྲང་
སྙམ། རྒྱ་ལ་མོའི་ཕ་རྒན་ཡང་གཡའ་རྡོ་ལེབ་མོ་ཞིག་གིས་མནན་ཡོད་ཚེ། ཁོ་ཚེ་ལས་འདས་
རྗེས་མོས་སྡུག་ཡུས་འདོན་ཐབས་ཀྱང་མེད་ལ། ལྗོན་པའི་ཡལ་ག་ལ་བརྒྱུས་འོངས་པའི་
ཁོའི་གུ་ཡངས་ཀྱི་གསུང་སྒྲོས་ཀྱང་ཇི་ལྟར་ཐོས།
ཐུར་བཟའ་དང་ཐའོ་མཱ་སི་བདེ་བར་གཟིམ་སའི་དུར་ཁྲོད་དེ་ནི་ཅི་འདྲ་ཞིག་ཡིན་ནམ།
མོས་ཡང་བསྐྱར་ཁོ་གཉིས་དྲན་བྱུང་། ཁོ་གཉིས་རྣམ་ཀུན་ཉེ་འདབས་ཀྱི་མཁར་གྲོང་
ཞིག་ཏུ་སོང་ནས་དེ་གའི་འགྲོན་ཁང་ཞིག་ཏུ་ཞག་སྡོད་བྱེད་བཞིན་མཆི། འཕྲིན་ཡིག་གི་
ཚན་པ་དུམ་བུ་འདིས་མོའི་སེམས་ལ་ཐོགས་རེག་ངེས་ཅན་ཞིག་འབྱུང་དུ་བཅུག མོས་དེ་
ནི་ཁོ་གཉིས་ཀ་ཤིན་ཏུ་སྐྱིད་པའི་རྟགས་ཤིག་རེད་ཨང་སྙམ། མོས་ཡང་བསྐྱར་ཐའོ་མཱ་སི་
མཐོང་བྱུང་བ་འདྲ། ཁོ་ནི་མོའི་རི་མོ་བརྩམས་ཆོས་ཤིག་དང་མཚུངས་ཏེ། རི་མོའི་སྐྱ་ཐིག་
ནི་ལས་དང་པོ་བ་ཞིག་གིས་བྲིས་པའི་རྡང་ལྗོན(Don juan, ) གྱི་སྣང་རིས་དང་།
སྣང་རིས་དེའི་ཤུགས་ནས་ཐེའུ་སི་ཐན (Tristan)གྱི་རང་གཟུགས་མཐོང་
ཐུབ་པ་ཞིག་གོ །ཐའོ་མཱ་སི་ཚེའི་དུས་བྱེད་དུས་ཐེའུ་སི་ཐན་ཡིན་པ་ལས་རྡང་ལྗོན་མིན། ས་
བྷེ་ནཱའི་ཕ་མ་གཉིས་ཀ་བདུན་ཕྲག་གཅིག་གི་རིང་ལ་སྔ་ཕྱིར་ཚེ་ཡི་འདུ་བྱེད་རྫོགས་ཤིང་།
ཐའོ་མཱ་སི་དང་ཐུར་བཟའ་གཉིས་ཀའང་དུས་གཅིག་ཏུ་ཚེ་ལས་འདས། འདི་ལྟར་དྲན་མ་
ཐག མོ་གློ་བུར་དུ་ཧྥུའུ་རན་བཟི་དང་མཉམ་དུ་སྡོད་འདོད་པ་ཞིག་བྱུང་།
སྔོན་མར་མོས་ཁོ་ལ་རང་ཉིད་ནམ་རྒྱུན་དུར་ཁྲོད་དུ་འཆམ་འཆམ་ལ་སོང་བའི་ཚུལ་
བརྗོད་དུས། ཁོས་འཕྲལ་མར་སྐྱུག་བྲོ་བའི་རྣམ་འགྱུར་སྟོན་ཅིང་། དུར་ཁྲོད་ནི་བེམ་རོ་
དང་རྡོ་ཟེགས་ཀྱིས་ཁེངས་པའི་གད་སྙིགས་འཕོ་ས་ཞིག་གི་དཔེར་བཀོད་འོངས། ཏག་ཏག་
སྐབས་དེ་ཉིད་དུ། ཁོ་གཉིས་ཀའི་བར་དུ་སུས་ཀྱང་བསྟུང་བར་དཀའ་བའི་བར་ཐག་ཅིག་
བྱུང་བ་ཡིན་ལ། དེ་རིང་། མང་ཐྲི་ཕར་ནི་ཟི་དུར་ཁྲོད་དུ་མོས་ད་གཟོད་སྐབས་དེར་ཁོས་ཅི་
ཞིག་བཤད་འདོད་པ་གཞི་ནས་རྟོགས་པས། སྐབས་དེར་རང་ཉིད་ཀྱི་ངང་རྒྱུད་ཐུང་དྲགས་
པར་ཕངས་སེམས་སྐྱེས་བྱུང་། རྒྱ་ལ་ཁོ་གཉིས་འགྲོགས་པའི་དུས་ཡུན་རིང་ཙམ་བྱུང་ཡོད་
ཚེ། ད་གཟོད་ཕན་ཚུན་གྱི་སེམས་པ་རྟོགས་སྲིད་ལ། ཁོ་གཉིས་ཀའི་སྨྲ་བའང་ན་གཞོན་
ཕོ་མོ་གཉིས་དང་འདྲ་བར། འཚེར་སྣང་གིས་ཕན་ཚུན་ལ་ཉེ་བར་བཅར་ཞིང་། སེམས་ཀྱི་
དབྱངས་རྟའང་ག་ལེར་གཅིག་ཏུ་འདྲེས་ངེས། འོན་ཏེ། ད་ནི་ཡོད་ཚད་འཕྱིས་དྲགས་སོང་།
རེད་ཨང་། ད་ནི་ཡོད་ཚད་འཕྱིས་དྲགས་སོང་། ས་བྷེ་ནཱས་རང་ཉིད་དུས་གཏན་དུ་
ཕེ་རེ་སིར་འདུག་མི་སྲིད་པ་གསལ་བོར་རྟོགས་ཏེ། མོ་ཅིས་ཀྱང་རྒྱང་རིང་རྒྱང་རིང་ཞིག་
ཏུ་བསྐྱོད་ངེས། རྒྱུ་མཚན། གལ་སྲིད་མོ་འདི་རུ་ཚེ་ལས་འདས་ཚེ། གཡའ་རྡོ་ལེབ་མོ་ཞིག་
གིས་གནོན་སྲིད་ལ། དུས་ནམ་ཡང་གནས་གཅིག་ཏུ་སྡོད་མི་ཚུགས་པའི་བུད་མེད་ཅིག་ལ་
མཚོན་ན། གནས་གཅིག་ལ་བཀག་སྟེ་གང་དུའང་འགྲོ་མི་ཐུབ་པ་དྲན་ཚེ། དེ་ནི་ཅིས་ཀྱང་
བཟོད་དཀའ་བ་ཞིག་གོ
ཧྥུའུ་རན་བཟིའི་གྲོགས་པོ་དག་གིས་ཁོ་དང་མེ་རེ“ཁི་ལའོ་རྡུའི་བར་དུ་ཅི་ཞིག་བྱུང་
སོང་བ་རྟོགས་ཡོད་ལ། ཁོ་དང་མིག་ཤེལ་བརྒྱབ་པའི་སློབ་མ་དེའི་བར་གྱི་འབྲེལ་བའང་
གསལ་བོར་ཤེས་ཡོད། འོན་ཏེ། ཏག་ཏག་ཁོ་དང་ས་བྷེ་ནཱའི་བར་གྱི་གཏམ་རྒྱུད་འདི་རྟོགས་
མཁན་ཞིག་ཡེ་ནས་མེད། ཁོས་མེ་རེ“ཁི་ལའོ་རྡུས་རང་གི་གྲོགས་མོ་དག་ལ་ས་བྷེ་ནཱ་གླེངས་
ཡོད་པར་འདོད་མོད། འོན་ཏེ། ཁོ་རང་ནོར་སོང་བ་རེད། ས་བྷེ་ནཱ་ཧ་ཅང་མཛེས་པས།
མེ་རེ་ཁི་ལའོ་རྡུས་མི་གཞན་ལ་རང་ཉིད་དང་ས་བྷེ་ནཱའི་གཟུགས་བྱད་བསྡུར་བའི་གླགས་
ག་ལ་སྟེར།
ཆུང་མས་ཚོར་གྱིས་དོགས་ཏེ་ཁོས་ས་བྷེ་ནཱའི་ལག་ནས་སྣུམ་ཚོན་རི་མོའམ་སྐྱ་རིས་
སོགས་གང་ཡང་བླངས་མྱོང་མེད་ལ། ཐ་ན་སྣང་རིས་ཚོན་གང་ཅན་ཞིག་ཀྱང་བསླངས་
མེད་པས། མོ་ནི་འདི་ལྟར་ཁོའི་འཇིག་རྟེན་ནས་བྱ་འཕུར་རྗེས་མེད་ཀྱི་ཚུལ་གྱིས་ཡལ་
སོང་། ཁོ་གཉིས་ཀས་ཚེ་རབས་འདིའི་ཆེས་ཡིད་འོང་གི་ལོ་ཟླ་ཞིག་མཉམ་དུ་བསྐྱལ་མྱོང་
མོད། མཐའ་མར་ཕྱིར་དྲན་དུ་རུང་བའི་སེམས་རྟེན་གང་ཡང་བཞག་མི་འདུག
དེ་བས། ཁོས་མོ་ལ་སྔར་བས་ཀྱང་འགྱུར་བ་མེད་པའི་བརྩེ་བ་ཞིག་འཆང་འདོད།
ཁོ་དང་ལོ་ན་གཞོན་པའི་མཛའ་མོ་གཉིས་ཁྱིམ་དུ་སྡོད་སྐབས། མཚམས་རེར་
མོས་དཔེ་དེབ་ལས་མགོ་བོ་ཡར་བཀྱགས་ཏེ་ཅི་ཞིག་རྟོགས་འདོད་པའི་མིག་འོད་ཅིག་
གིས “ཁྱོད་ཀྱིས་ཅི་ཞིག་ལ་བསམ་བློ་གཏོང་གིན་ཡོད” ཅེས་འདྲི་བར་བྱེད།
ཧྥུའུ་རན་བཟི་རྐུབ་སྟེགས་རྒྱབ་བསྙེས་མ་དེར་སྡོད་ཅིང་མིག་ཟུང་ཁང་པའི་གནམ་
གཅལ་ལ་ཅེར་ནས་འདུག བར་སྐབས་དེར་ཁོས་ལན་ཇི་འདྲ་ཞིག་བཏབ་ཀྱང་རུང་། ཡིད་
ལ་དྲན་གྱིན་པ་ནི་ས་བྷེ་ནཱ་ཡིན་པར་ཐེ་ཚོམ་ཅི་ཡང་མེད།
རྣམ་ཀུན་ཁོས་རིག་གཞུང་དུས་དེབ་ཅིག་ཏུ་དཔྱད་རྩོམ་རེ་བཀོད་ཚེ། སློབ་མ་བུ་མོ་
དེ་ནི་ནམ་ཡང་ཁོའི་ཀློག་མཁན་ཐོག་མ་ཡིན་ལ། ཁོ་ལ་དཔྱད་རྩོམ་དེའི་སྐོར་ནས་བགྲོ་
གླེང་རེ་བྱེད་པའི་འདུན་པ་ཡང་ཤིན་ཏུ་ཆེ། ཡིན་ཡང་། ཁོ་ལ་མཚོན་ན། ཆེས་ཤེས་འདོད་
པ་ནི་ས་བྷེ་ནཱས་དཔྱད་རྩོམ་དེར་གདེང་འཇོག་ཅི་འདྲ་ཞིག་བྱེད་མིན་དེ་ཡིན། ཁོས་ལས་
གང་ཞིག་བརྩམས་ཀྱང་ས་བྷེ་ནཱའི་སླད་དུ་ཡིན་ལ། དེའང་ས་བྷེ་ནཱའི་ཁམས་དང་མོས་པ་ལ་
བསྟུན་ནས་རྩོམ་གྱིན་ཡོད།
ཁོས་མིག་ཤེལ་བརྒྱབ་པའི་སློབ་མ་དེའི་སེམས་ལ་སྡུག་འཇོག་མི་ཉན་ཚེ། ངན་སེམས་
ཅི་ཡང་མེད་པའི་ཁྲེལ་མེད་ཀྱི་ལས་འདི་འདྲ་ནི་ཧྥུའུ་རན་བཟི་ལ་ཤིན་ཏུ་འཚམས། ཁོའི་
སེམས་སུ་མུ་མཐུད་དུ་ས་བྷེ་ནཱ་ལ་ཡིད་སྨོན་བྱེད་ཀྱིན་ཡོད་མོད། འོན་ཏེ། འདི་ནི་ཆོས་
ལུགས་ཀྱི་དད་མོས་ལྟ་བུ་ཞིག་ལས་བརྩེ་དུང་གི་རྣམ་པ་ཞིག་ཡེ་ནས་མིན།
གཞན་ཡང་། ཆོས་ལུགས་ཀྱི་དད་མོས་ལྟ་བུ་དེ་ལས་ངོས་འཛིན་འདི་འདྲ་ཞིག་
ཀྱང་རྙེད་སོང་སྟེ། ལོ་ན་གཞོན་པའི་མཛའ་མོ་དེ་ནི་ས་བྷེ་ནཱས་ཁོ་ལ་བསྩལ་བ་ཞིག་དང་།
ཁོའི་འཇིག་རྟེན་གྱི་བརྩེ་དུང་དང་འཇིག་རྟེན་ལས་འདས་པའི་བརྩེ་དུང་གཉིས་ནི་ཕན་
ཚུན་གཅིག་གྲོགས་གཅིག་ལ་སོང་བ་ཞིག་སྟེ། རྒྱ་ལ་ཁོའི་འཇིག་རྟེན་ལས་འདས་པའི་
བརྩེ་དུང(ཏག་ཏག་དེ་ཉིད་འཇིག་རྟེན་ལས་འདས་པའི་ཕྱིར)གི་ཁྲོད་ན་ཧ་ཅང་འགྲེལ་
དཀའ་བ་དང་རྟོགས་དཀའ་བའི་ཆ(ལོག་པར་འགྲེལ་བའི་བརྡ་དེ་དག་ཡིད་ལ་དྲན་པར་
གྱིས་ཤིག ད་དུང་བསྟུད་མར་བྱུང་བའི་གོ་འཛོལ་དེ་རིགས)ཇི་སྙེད་ཅིག་ཡོད་པར་བྱས་
ཚེ། དེས་ན། ཁོའི་འཇིག་རྟེན་གྱི་བརྩེ་དུང་ནི་ངེས་པ་དོན་གྱིས་ཕན་ཚུན་ལ་འདང་རྒྱག་
ཤེས་པའི་སྔོན་འགྲོ་ལས་བྱུང་བ་ཡིན་འདུག
སློབ་མ་བུ་མོ་དེ་ནི་ས་བྷེ་ནཱ་ལས་ལོ་ན་གཞོན་ལ། མོའི་ཚེ་སྲོག་གི་དབྱངས་རྟ་ད་ལྟ་
དཀྲོལ་མགོ་བརྩམས་མ་ཐག་ཡིན། མོས་ཧྥུའུ་རན་བཟིས་རང་ཉིད་ཀྱི་མི་ཚེའི་དབྱངས་རྟ་
ལ་འབྲུ་དོན་ངེས་ཅན་ཞིག་བསྣན་པར་དྲིན་གཟོ་བགྱིད་ཅིང་། ཧྥུའུ་རན་བཟིས་ཡིད་སྨོན་
བྱེད་པའི་རླབས་ཆེ་བའི་དཔུང་སྐྱོད་ཅེས་པ་དེའང་རང་གི་མི་ཚེའི་གཏན་ཚིགས་ཤིག་
ཏུ་བརྩིས་ཡོད། ཧྥུའུ་རན་བཟི་དང་འདྲ་བར། རོལ་མོ་ནི་མོ་རང་མྱོས་བྱེད་ཀྱི་ཆང་ལྷའི་
དགའ་སྟོན་ལྟ་བུ་ཞིག་ཏུ་གྱུར་ཡོད། ཁོ་གཉིས་ཀ་རྣམ་ཀུན་ཞབས་བྲོ་འཁྲབ་པར་ཡང་འགྲོ་
བཞིན་ཡོད། ཁོ་ཚོའི་འཚོ་བ་ནི་ཕྱི་གསལ་ནང་གསལ་གྱིས་མི་སུ་ལའང་གསང་བ་ཅི་ཡང་
མེད། རྟག་པར་སོ་སོའི་མཛའ་བཤེས་སྨོས་འདྲིན་དང་ལས་གྲོགས། སློབ་མ། ཐ་ན་མི་ཆ་
མེད་སོགས་ཀྱང་བོས་ཏེ་མཉམ་དུ་བཟའ་བ་དང་བཏུང་བར་སྤྱོད་ཅིང་། ཕྱོགས་ཡར་མར་
གྱི་གཏམ་ལ་གཡེངས་ཏེ་དགའ་མགུའི་དཔལ་ལ་རོལ། ཁོ་གཉིས་ཀ་རི་བོ་ཨེའོ་ཕུའི་གནས་
སྐོར་ལའང་རྒྱུན་དུ་འགྲོ་བཞིན་ཡོད། ཧྥུའུ་རན་བཟིས་ལུས་པོ་མར་སྒུར་ཙམ་གྱིས་བུ་མོ་དེ་
ཁོའི་གཉའ་བར་བཞོན་ངེས་ལ། དེའི་མུར་ཁོས་བུ་མོ་དེ་ཁུར་ནས་སྤང་ཐང་དུ་ཡར་རྒྱུག་
མར་རྒྱུག་བྱེད་ཅིང་། ངག་ནས་ད་དུང་ཆུང་དུས་སུ་ཨ་མས་བསླབས་པའི་འཇར་མན་གྱི་
སྙན་ངག་རིང་མོ་ཞིག་སྐད་གསང་མཐོན་པོས་གྱེར་བར་བྱེད། སྐབས་དེར། བུ་མོ་དེ་གད་མོ་
ཡང་ཡང་དགོད་ཅིང་ཁོའི་མཇིང་བར་དམ་པོར་འཐམས་ཏེ། ཁོའི་རྐང་པ་དང་ཕྲག་ཞེང་།
གློ་བ་སོགས་ལ་ཡིད་སྨོན་ཤོར་འགྲོ།
མོས་ཏག་ཏག་ཧ་གོ་དཀའ་བ་ཞིག་ནི་ཧྥུའུ་རན་བཟིས་རྣམ་ཀུན་ཨུ་རུ་སུའི་ཆབ་འོག་
ཏུ་ཚུད་པའི་རྒྱལ་ཁབ་ཡོངས་ལ་གདུང་སེམས་དམིགས་བསལ་བ་ཞིག་བཅངས་ཡོད་པ་དེ་
རེད། ཨུ་རུ་སུས་བཙན་འཛུལ་བྱས་ཏེ་ལོ་འཁོར་གཅིག་ལོན་པའི་རྗེས་དྲན་གྱི་ཉིན་མོ་དེར།
ཇེ་ནེ་ཝ་རུ་ཡོད་པའི་ཆེ་ཁི་མཐུན་ཚོགས་ཀྱིས་རྗེས་དྲན་གྱི་བྱ་འགུལ་ཞིག་བསྐོངས་མོད།
འོན་ཏེ། བྱ་འགུལ་དུ་ཞུགས་མཁན་ཤིན་ཏུ་ཉུང་། ཉིན་དེའི་ཚོགས་གཏམ་འབུལ་མཁན་
ལ་དུང་ལྟར་དཀར་བའི་སྐྲ་ལོ་འཇིལ་ལི་ཅན་ཞིག་ཡོད་ཅིང་། ཁོས་ཚོགས་གཏམ་གྱི་མ་
ཡིག་རིང་བོ་ཞིག་ཁ་ཏོན་འདོན་འདོན་བྱས་ཙ་ན། མི་ཁ་ཤས་ལས་བསླེབས་མེད་པ་དེ་དག་
ལའང་སུན་སྣང་བཟོད་དཀའ་བ་ཞིག་བསྐྱེད་བྱུང་། ཁོའི་ཧྥ་རན་སིའི་སྐད་ལ་ནོར་འཁྲུལ་
གྱི་ཆ་གང་ཡང་མེད་མོད། འོན་ཏེ། ཕ་སྐད་ཀྱི་ཤན་ཤིན་ཏུ་སྟུག་པ་ཧ་ལས་དགོས་པའི་ཚོད་
རེད། ཁོས་རང་ཉིད་ཀྱི་ལྟ་བ་ནན་གྱིས་སྟོན་ཆེད། ཡང་ནས་ཡང་དུ་དེར་འདུས་ཀུན་ལ་
མཛུབ་མོ་བཙུགས་འོངས་པས། འཇིགས་སྐུལ་བྱེད་པ་དང་ཡང་མཚུངས།
མིག་ཤེལ་བརྒྱབ་པའི་སློབ་མ་དེ་ཧྥུའུ་རན་བཟིའི་འཁྲིས་ན་ཡོད་ཅིང་། མོས་ཨུ་ཚུགས་
ཀྱིས་རང་ཉིད་ཀྱི་རྨྱ་བ་སྲོན་ཐབས་བྱས། འོན་ཏེ། ཧྥུའུ་རན་བཟི་གླེན་ཉམས་ཤིག་དང་བཅས་
འཛུམ་དམུལ་ལེར་འདུག་ལ། མིག་ཟུང་སྐྲ་ལོ་དུང་ལྟར་དཀར་བའི་གཏམ་བཤད་པ་དེར་ཅེར་
འདུག ཁོའི་མཐོང་ལམ་དུ་སྐྱེས་པ་དེའི་མཛུབ་མོ་མཚར་བོ་དེ་ནི་ཇི་ལྟར་བལྟས་ན་དེ་ལྟར་
སྙིང་ཉེ་ཉེ་ཞིག་ཏུ་སྣང་ཡོང་། ཧྥུའུ་རན་བཟིས་མི་དེ་ནི་གསང་བའི་ཕོ་ཉ་ཞིག་སྟེ། ཁོ་དང་ཁོའི་
སྙིང་གྲོགས་གཉིས་ལ་འཕྲིན་པ་སྐྱེལ་བའི་ལྷའི་ཕོ་ཉ་ཞིག་མིན་གྲང་སྙམ། ཁོས་འདི་ལྟར་དྲན་
གྱིན་མིག་ཟུང་བཙུམས་ཤིང་སེམས་ལ་འཆར་སྒོ་སྣ་ཚོགས་ཤར། སྐབས་འདིར་ཁོས་མིག་ཟུང་
བཙུམས་པ་ནི། ཡོ་རོབ་ཀྱི་འགྲོན་ཁང་བཅོ་ལྔ་དང་ཨ་རིའི་ཟ་ཁང་ཞིག་གི་ཁང་མིག་ཏུ་ས་བྷེ་
ནཱའི་ལུས་སྟེང་ནས་མིག་ཟུང་བཙུམས་པ་དང་ཡོངས་སུ་མཚུངས།

རབ་བྱེད་བཞི་པ།
རྣམ་ཤེས་དང་ཕུང་པོ།

ཐུར་བཟའ་ཕལ་ཆེར་ཞོགས་པའི་ཆུ་ཚོད་གཅིག་དང་ཕྱེད་ཀ་ཙམ་ལ་ཕྱིར་ཁྱིམ་དུ་
ལོག་ཅིང་། ཁྲུས་ཁང་དུ་ཕྱིན་ནས་ལྭ་བ་བརྗེས་རྗེས་ཐའོ་མཱ་སིའི་འཁྲིས་ནས་ཉལ། སྐབས་
དེར་ཐའོ་མཱ་སི་སྔ་མོ་ནས་གཉིད་དུ་ཡུར་འདུག མོས་མགོ་བོ་ཕར་བསྲིངས་ནས་ཁོའི་མཆུ་
སྒྲོས་ལ་འོ་ཞིག་བྱེད་བསམས་དུས། ཐའོ་མཱ་སིའི་སྐྲ་གསེང་ནས་དྲི་མ་ཁ་མོ་ཞིག་མནམས་
འོངས་པ་ཚོར། དེའི་མུར། ཐུར་བཟས་ཁྱི་སྣས་དྲི་ལ་སྣོམ་པ་བཞིན་ཡུད་ཙམ་ལ་བསྣམས་པ་
ན། ད་གཟོད་གཞི་ནས་རྟོགས་བྱུང་སྟེ། དེ་ནི་བུད་མེད་ཅིག་གི་དྲི་མ་རེད་ལ། དེ་བས་ཀྱང་
བུད་མེད་ཅིག་གི་ཁོག་སྨད་ཀྱི་དྲི་མ་རེད།
ཞོགས་པའི་ཆུ་ཚོད་དྲུག་པར་དྲིལ་བརྡ་གྲགས་བྱུང་། དུས་མཚམས་འདི་ནི་རྣམ་
ཀུན་ཁི་རེན་ནུས་ལ་དབང་བ་ཡིན། ཁི་རེན་ནུས་གཉིད་ལས་སད་སྔ་མོད། མོ་ཁོ་གཉིས་ཀ་
གཉིད་ལས་དཀྲོག་པར་ཚོམ་སྟེ་ནམ་རྒྱུན་ཁ་རོག་གེར་ཆུ་ཚོད་ཀྱི་དྲིལ་བརྡ་ལ་བསྒུགས་
ནས་ཡོད་ཅིང་། ཆུ་ཚོད་ཀྱི་དྲིལ་བརྡ་གྲགས་པ་ན་ཁི་རེན་ནུས་ལ་མལ་ཁྲི་རུ་འོང་བའི་
ཆོག་མཆན་ཐོབ་སོང་བ་ཡིན། མོ་མལ་ཁྲི་རུ་མཆོངས་འོངས་ཏེ་ཁོ་གཉིས་ལ་རྐང་པས་
བཅག་བཅག་བྱེད་ཅིང་། མཚུལ་བས་སྣོམ་སྣོམ་ཡང་བྱས་འོངས། ཆེས་ཐོག་མར་ཁོ་གཉིས་
ཀས་ཁི་རེན་ནུས་ལ་འདི་ལྟར་ཕུང་དཀྲུག་ཏུ་མ་བཅུག་པར། མལ་ཁྲི་ལས་སྐྲོད་ཅི་ཐུབ་བྱས་
མོད། འོན་ཏེ། ཁྱི་གུ་དེ་ནི་བདག་པོ་ལས་ཀྱང་ཨུ་ཚུགས་ཆེ་བས་མཐའ་མར་མལ་ཁྲི་རུ་ཡོང་
བའི་ཆོག་མཆན་ཐོབ་སོང་བ་རེད། ཡང་གཅིག་བཤད་ན། ཉེ་ལམ་ཐུར་བཟས་ཀྱང་ཁི་རེན་
ནུས་ཀྱི་པྲ་ཆལ་ལས་ཉིན་གསར་པ་ཞིག་གི་མགོ་བརྩམས་ན་མི་བཟང་རྒྱུ་མེད་པར་སྙམ་
གྱིན་ཡོད། ཁི་རེན་ནུས་ལ་མཚོན་ན། གཉིད་ལས་སད་མ་ཐག་པའི་སྐད་ཅིག་མ་དེ་ནི་ཧ་
ཅང་སྐྱིད། གཡོ་ཟོལ་མེད་ཅིང་གླེན་ཉམས་ཚ་བོ་དང་བཅས་མོ་རང་ཉིད་ད་དུང་འཇིག་
རྟེན་དུ་གསོན་ཡོད་པར་ངོ་མཚར་སྐྱེ་བཞིན་ཡོད་ལ། དེ་ལ་དགའ་བ་སྒོམ་གྱིན་ཡང་ཡོད།
འོན་ཏེ། ཐུར་བཟའ་ནི་གཉིད་ལས་སད་པར་མི་དགའ་ལ། མོས་རྣམ་ཀུན་ནམ་ཚོད་ཇེ་རིང་
དུ་གྱུར་ན་ཅི་མ་རུང་སྙམ་ཞིང་། འཇིག་རྟེན་འདིའི་ཁ་གཏད་དུ་མིག་ཟུང་བསྐྱར་དུ་དབྱེ་
བར་སུན་སྣང་སྐྱེ་བཞིན་ཡོད།
སྐབས་འདིར། ཁི་རེན་ནུས་ཀྱིས་སྒོ་འགྲམ་དུ་བསྒུགས་འདུག་ལ། མོས་སྐབས་རེར་
མགོ་བོ་ཡར་བཀྱགས་ནས་གོས་གདང་ལ་ལྟ་ཙམ་ལྟ་ཙམ་ཡང་བྱེད། གོས་གདང་དུ་མོའི་
ལྕགས་ལོང་དང་འདོགས་ཐག་བཀལ་ཡོད། ཐུར་བཟས་ཁི་རེན་ནུས་ལ་ལྕགས་ལོང་བསྐོན་
རྗེས་མོ་ཁྲིད་ནས་ཚོང་ཁང་དུ་ཕྱིན། མོས་ཚོང་ཁང་དུ་འོ་མ་དང་བག་ལེབ། མར་ཞག་
སོགས་ཉོས་ཤིང་། ནམ་རྒྱུན་དང་འདྲ་བར་ཁི་རེན་ནུས་ལ་ཁུར་བ་འཁྱིལ་མ་ཞིག་ཀྱང་ཉོས།
ཕྱིར་ཁྱིམ་དུ་ལྡོག་པའི་ལམ་བར་དུ། ཁི་རེན་ནུས་མོའི་རོལ་དུ་རྒྱུག་ཅིང་འདུར་ལ། ཁ་རུ་
ཁུར་བ་འཁྱིལ་མ་དེ་བཟུང་ནས་ཡིན་མདོག་མདོག་གིས་ཕྱོགས་ཕྱོགས་སུ་མིག་ཉུལ་བྱེད་
བཞིན་འདུག དེ་ནི་ཕལ་ཆེར་རང་ཉིད་ལ་མི་རྣམས་ཀྱིས་ཡིད་འཇོག་བྱུང་བར་དགའ་
དྲགས་པས་ཡིན་པ་འདྲ།
ཁྱིམ་དུ་བསླེབས་རྗེས། ཁི་རེན་ནུས་ཀྱིས་ཁུར་བ་འཁྱིལ་མ་དེ་ཁ་རུ་བཟུང་ནས་
ཉལ་ཁང་གི་སྒོ་འགྲམ་དུ་གབ་ནས་སྡོད་ཅིང་། ཅུང་ཙམ་འགོར་རྗེས་ཐའོ་མཱ་སིས་རང་
ཉིད་མཐོང་སྟེ་ངག་ནས་ཟུག་སྐད་འདོན་གྱིན་མོའི་ཁུར་བ་འཕྲོག་པའི་རྩེད་མོ་དེ་རྩེ་
བར་ངང་སྒུག་བྱེད། རྩེད་མོ་འདི་ཁོ་གཉིས་ཀས་ཉིན་རེར་ཐེངས་རེ་ཆག་གིན་མེད་ལ།
སྐར་མ་ལྔ་ཙམ་ལ་ཁྱིམ་དུ་ཕར་འབྲོ་ཚུར་འབྲོ་བྱས་རྗེས། ཁི་རེན་ནུས་ཅོག་ཙེའི་འོག་ཏུ་
བསྐུངས་ནས་རང་ཉིད་ཀྱི་ཁུར་བ་ཁྱུར་མིད་བྱས་པ་ན་ད་གཟོད་རྩེད་མོ་འདི་གཞི་ནས་
མཇུག་རྫོགས་པ་ཡིན།
འོན་ཏེ། ཐེངས་འདིར་མོས་ཞོགས་པའི་རྩེད་མོ་དེར་ངང་སྒུག་བྱས་པ་སྟོང་ཟད་དུ་གྱུར་
སོང་། ཐའོ་མཱ་སིས་སྔ་མོ་ནས་ཅོག་ཙེ་རུ་བཞག་པའི་སྒྲ་སྡུད་འཕྲུལ་ཆས་དེར་ཉན་བཞིན་འདུག
སྒྲ་སྡུད་འཕྲུལ་ཆས་ལས་གཏོང་བཞིན་པ་ནི་ཆེ་ཁིའི་བཙལ་བྱོལ་པ་དག་དང་འབྲེལ་
བའི་ལེ་ཚན་ཞིག་རེད་ལ། དེ་ནི་གསང་སྟབས་ཀྱིས་བཙལ་བྱོལ་པ་དག་གི་གྲས་ལ་འཛུལ་
བའི་མྱུལ་མ་ཞིག་གིས་ལྐོག་ནས་སྒྲར་ཕབ་ཅིང་། བཅད་གཏུབ་མང་དུ་བྱས་རྗེས་ཕྱིར་རྒྱལ་
ནང་དུ་ཁྱེར་འོངས་པའི་མི་སྒེར་གྱི་ཁ་བརྡ་ཞིག་རེད། ཁ་བརྡ་དེའི་ནང་དོན་ནི་སྙིང་བོ་ཅི་
པ
ཡང་མེད་པའི་བབ་ཅོལ་གྱི་གཏམ་འབའ་ཞིག་སྟེ། སྐབས་སྐབས་སུ་བཙན་འཛུལ་གཞུང་
ཕྱོགས་ལ་སྤྱོ་བའི་ཚིག་རྩུབ་རེ་ཐོན་འོངས་པའམ། ཡང་ལན་རེར་བཙལ་བྱོལ་པ་དག་གིས་
ཕན་ཚུན་ལ་ཁྲེལ་མེད་དང་བླུན་པོ་ཞེས་བཤུང་བ་ལྟ་བུ་སོགས་རེད། ལེ་ཚན་འདིས་གསལ་
བོར་སྟོན་འདོད་པ་ནི་མི་དེ་དག་གིས་སུའུ་ལེན་ལ་ངན་སྨྲས་བྱེད་པ (བྷོ་ཧེ་མུས་ཡའི་ཡུལ་
ལུང་དུ་འདིའི་སླད་དུ་ཁོང་ཁྲོ་ལང་མཁན་གཅིག་ཀྱང་ཡོད་མི་སྲིད) ཙམ་དུ་མ་ཟད། ད་
དུང་ཕན་ཚུན་ལའང་ཚིག་རྩུབ་ངན་པས་སྡིགས་མོ་བྱ་སྲིད་པ་དེ་ཡིན། ཡ་མཚན་པ་ཞིག་
ལ། མི་རྣམས་ཀྱིས་དུས་ནམ་ཡང་ཚིག་རྩུབ་སྨྲ་བཞིན་ཡོད་མོད། འོན་ཏེ། སོ་སོས་གོང་དུ་
བཀུར་བའི་མི་སྣ་གྲགས་ཅན་ཞིག་གི་ཁ་ནས “ཨ་བ་ཨ་མ” ལྟ་བུ་ཞིག་ཤོར་བར་གྱུར་ཚེ།
ཅི་ཡིན་མི་ཤེས་པའི་ཡི་ཆད་ཀྱི་སྣང་བ་ཞིག་སྐྱེས་ཡོང་གིན་འདུག
“འདི་ཡོད་ཚད་ནི་ཕུར་ཧ་བཟི་ཁ་ནས་མགོ་བརྩམས་པ་རེད།” སྒྲ་སྡུད་འཕྲུལ་ཆས་
ལ་ཉན་བཞིན་པའི་ཐའོ་མཱ་སིས་འདི་ལྟར་བརྗོད་བྱུང་།
ལྗན་ཕུར་ཧ་བཟི་ཁ(Jan Prochazka) ནི་ཆེ་ཁིའི་རྩོམ་པ་པོ་ཞིག་ཡིན་ལ། ལོ་ན་
བཞི་བཅུར་སོན་ཡོད། ཁོ་ནི་གཡག་རྒོད་ཅིག་དང་འདྲ་བར་སྟོབས་ཤུགས་ཀྱིས་སྙེམས་
ཤིང་། 1968ལོ་ནས་བཟུང་ཁོས་མངོན་སུམ་འཛེམ་མེད་ཀྱིས་རྒྱལ་ཁབ་ཀྱི་སྲིད་དོན་ལ་
དྲག་ཏུ་རྒོལ་མགོ་བརྩམས། “ཕུ་རཱ་རྒུའི་དཔྱིད་དཔལ” ཞེས་པའི་དོན་རྐྱེན་དེ་རུ་ཁོ་ནི་
མི་རྣམས་ཀྱིས་ཐུན་མོང་དུ་ཁས་འཆེས་པའི་མི་སྣ་ཞིག་ཏུ་གྱུར། གུང་ཁྲན་རིང་ལུགས་
ཀྱི་རང་དབང་ལས་འགུལ་ཞེས་པའི་དོན་རྐྱེན་སྐྱི་གཡའ་བ་དེ་ཆེས་མཐའ་མར་ཨུ་རུ་
སུའི་བཙན་འཛུལ་དང་ཆབས་ཅིག་མཇུག་བསྒྲིལ་བ་རེད། ཨུ་རུ་སུས་ཕུ་རཱ་རྒུ་བཙན་
བཟུང་བྱས་ནས་ཅང་མ་འགོར་བར། གསར་ལམ་ཁག་གི་དགག་གཞག་གི་མདུང་ཁ་ཁོའི་
ཕྱོགས་སུ་བསྐོར་ཅིང་། ཁོ་ལ་ཇི་ལྟར་དགག་ན་མི་རྣམས་ཀྱིས་ཁོ་ལ་དེ་ལྟར་གོང་བཀུར་
བྱས་འོངས། དེ་བས། རྒྱང་སྒྲོག་ཁང(དུས་ཚོད1970ལོ་ཡིན)གིས་ལོ་གཉིས་ཀྱི་སྔོན་
ལ(1968ལོའི་དཔྱིད་ཀ) ཕུར་ཧ་བཟི་ཁས་སློབ་ཆེན་གྱི་དགེ་རྒན་ཞིག་དང་མཉམ་དུ་ཁ་
བརྡ་བྱས་པའི་ནང་དོན་དེ་བཙལ་འོངས་ནས་གཏོང་མགོ་བརྩམས་པ་རེད། སློབ་ཆེན་གྱི་
དགེ་རྒན་དེའི་ཁྱིམ་དུ་ལྐོག་ཉན་འཕྲུལ་ཆས་ཤིག་སྦས་ཡོད་པ་ཁོ་གཉིས་ཀའི་སུས་ཀྱང་
ཤེས་མེད་པར་མ་ཟད། ཐ་ན་ཁོ་གཉིས་ཀྱི་བྱ་བྱད་ཡོད་ཚད་དུས་ཡུན་རིང་མོ་ཞིག་ནས་
གསང་བའི་ཉེན་རྟོག་པ་དག་གི་བྱ་ར་ལ་ཚུད་འདུག་པར་ཡང་ཡིད་འཇོག་གང་ཡང་བྱུང་
མེད་ཚོད་རེད། ཕུར་ཧ་བཟི་ཁ་ནི་མ་གཞི་ནས་གྲོགས་པོ་དག་ལ་སྙད་རྐོ་བར་དགའ་ཞིང་
བཤད་སྒྲོས་ཀྱང་འུད་ཆེ་ལ་ཚད་ལས་བརྒལ་བ་ཞིག་ཡིན། འོན་ཏེ་ད་ལྟ་རྒྱང་སྒྲོག་ཁང་
གིས་གཏོང་བཞིན་པ་ནི་ཏག་ཏག་ཁོའི་ཚོགས་པར་དབྱུང་དུ་མི་རུང་བའི་སྨྲ་བ་དེ་རིགས་
རེད་ལ། མི་སུས་ཀྱང་གསལ་བོར་ཐོས་ཐུབ། ལེ་ཚན་འདི་བཟོ་མཁན་གྱི་གསང་མྱུལ་བས་
རྩོམ་པ་པོས་རང་ཉིད་ཀྱི་གྲོགས་པོར(དཔེར་ན་ཟླ་བྷི་སི་ཁི་ལྟ་བུ) འཕྱ་སྨོད་བྱེད་བཞིན་
པའི་ཚན་པ་དེ་ཐབས་བརྒྱ་ཇུས་སྟོང་གིས་དམིགས་སུ་བཀར་ནས་བསྒྲིགས་འདུག སྤྱིར་
བཏང་དུ་མི་རྣམས་ཀྱིས་རྟག་པར་རང་ཉིད་ཀྱི་མཛའ་བཤེས་སྨོས་འདྲིན་ལ་སྙད་རྐོ་བའི་གོ་
སྐབས་དག་འཆོར་དུ་མི་འཇུག་མོད། འོན་ཏེ། དགོད་བྲོ་བ་ཞིག་ལ། ད་ནི་ཕུར་ཧ་བཟི་ཁས
རང་ཉིད་ཀྱི་གྲོགས་པོར་སྙད་བརྐོས་པ་ན། མི་ཚང་མས་ཁོ་རང་ཉེན་རྟོག་པ་དག་ལས་ཀྱང་
མ་རུང་པ་ཞིག་ཏུ་རྩི་བཞིན་འདུག
ཐའོ་མཱ་སིས་སྒྲ་སྡུད་འཕྲུལ་ཆས་ཀྱི་གློག་སྒོ་གཏན་རྗེས “འཛམ་གླིང་གི་རྒྱལ་ཁབ་
གང་དུའང་གསང་བའི་ཉེན་རྟོག་པ་ཡོད་མོད། འོན་ཏེ། ཏག་ཏག་ང་ཚོའི་རྒྱལ་ཁབ་ཀྱི་
གསང་བའི་ཉེན་རྟོག་པས་ད་གཟོད་གསང་བའི་སྒྲ་ཐག་ཁྱེར་ནས་རྒྱང་སྒྲོག་ལས་གཏོང་བ་
རེད། འདི་འདྲ་ཞིག་ད་ལྟའི་བར་དུ་གོ་ཡང་མ་མྱོང” ཞེས་བཤད་བྱུང་།
“དོན་འདི་འདྲ་ལོས་ཡོད།” ཐུར་བཟས་འདི་ལྟར་བཤད་རྗེས། མུ་མཐུད་དུ “ང་
རང་ལོ་བཅུ་བཞིའི་སྐབས་སུ། ནམ་རྒྱུན་གསང་སྟབས་ཀྱིས་ཉིན་ཐོ་འབྲི་བཞིན་ཡོད། ངས་
རང་ཉིད་ཀྱི་ཉིན་ཐོ་གཞན་གྱིས་མཐོང་བར་དོགས་ཏེ་ཁང་པའི་ཡང་ཐོག་ཏུ་སྦས་ཡོད་མོད།
འོན་ཏེ། བསམ་ཡུལ་ལས་འདས་པ་ལ་ངའི་ཨ་མས་བསྔོགས་ནས་རྙེད་བྱུང་། ཉིན་ཞིག་ང་
ཚོས་རང་རང་གི་མདུན་གྱི་ཁུ་བ་འཐུང་བཞིན་གུང་ཚིགས་ལ་རོལ་དུས། མོས་ངའི་ཉིན་
ཐོ་དེ་ཨམ་ཕྲག་ལས་བཏོན་འོངས་ནས ‘ཚང་མས་ཞིབ་ཏུ་ཉོན’ ཞེས་སྐད་གསང་མཐོན་
པོས་བཀླགས་ཤིང་། ཚིག་རྐང་རེ་བཀླགས་རྗེས་གད་མོ་རེ་དགོད་ལ། གད་མོ་བགད་ནས་
དགྱེ་སྒུར་ཡང་དཀའ་བའི་ཚོད་རེད། དེའི་མོད་ལ་ནང་མི་ཚང་མས་ཀྱང་ཧབ་དགོད་ཡང་
ཡང་བྱེད་བཞིན་གུང་ཚིགས་འཐུང་རྒྱུའང་བརྗེད་སོང་།”
ཁོས་ནམ་རྒྱུན་ཐུར་བཟའ་ལ་ཁྱོད་རང་མུ་མཐུད་དུ་གཉིད་དང་། ང་གཅིག་པུས་
ནངས་ཇ་འཐུང་ཆོག་ཅེས་ཁ་ཏ་བྱེད་བཞིན་ཡོད་མོད། འོན་ཏེ། མོས་གཏན་ནས་མི་ཉན།
ཐའོ་མཱ་སིའི་ལས་ཀའི་དུས་ཚོད་ནི་ཞོགས་པའི་ཆུ་ཚོད་བདུན་པ་ནས་ཕྱི་དྲོའི་ཆུ་ཚོད་
བཞི་པའི་བར་ཡིན་ལ། ཐུར་བཟའི་ལས་ཀའི་དུས་ཚོད་ནི་ཕྱི་དྲོའི་ཆུ་ཚོད་བཞི་པ་ནས་
ནམ་གུང་བར་དུ་ཡིན་པས། གལ་སྲིད་མོ་རང་སྔ་མོ་ནས་ལངས་ཏེ་ཁོ་དང་མཉམ་དུ་ནངས་
ཇ་མ་འཐུངས་ཚེ། ཁོ་གཉིས་ལ་གཟའ་ཉི་མར་མ་གཏོགས་ཕན་ཚུན་ལ་ཁ་བརྡ་རེ་བྱེད་
པའི་གོ་སྐབས་ཀྱང་མེད་པའི་ཚོད་ཡིན། དེ་བས། མོ་རྟག་པར་ཁོ་དང་མཉམ་དུ་མལ་ལས་
ལངས་ཤིང་། ཁོ་རང་སོང་ཤུལ་དུ་ཡང་བསྐྱར་མལ་དུ་ཞུགས་ནས་གཉིད་ཐུན་རེ་ལེན་པར་
གོམས་ཡོད།
ཡིན་ཡང་། ཉིན་འདིར། མོ་ཆུ་ཚོད་བཅུ་པ་རུ་བཟོ་ཧྥེན་གླིང་གི་རླངས་ལུམས་ཁྲུས་
ཁང་དུ་འགྲོ་དགོས་པས། ཐུར་བཟས་རང་ཉིད་གཉིད་དུ་ཡུར་འགྲོ་བར་སེམས་ཁྲེལ་བྱེད་
བཞིན་ཡོད། ཁྲུས་ཁང་དེར་ལུམས་ལ་འདུག་མཁན་ཤིན་ཏུ་མང་མོད། འོན་ཏེ་ལུམས་ལ་
སྡོད་ས་འདང་ངེས་ཤིག་མེད་པས། དེ་ལའང་ལྟག་སྒོ་འཛུལ་དགོས་པ་ཞིག་ཏུ་གྱུར་ཡོད།
སྟབས་ལེགས་པ་ཞིག་ལ་སློབ་གྲྭའི་ལས་གནས་ནས་ཕྱུང་བའི་དགེ་རྒན་ཆེན་མོ་ཞིག་གི་
ཆུང་མ་ཁྲུས་ཁང་དེ་གའི་གཉེར་བ་རེད་ལ། དགེ་རྒན་ཆེན་མོ་དེ་ནི་ཐའོ་མཱ་སིའི་ནད་པ་
ཞིག་གི་གྲོགས་པོ་ཡིན་པས། ཐའོ་མཱ་སིས་རང་གི་ནད་པ་དེར་མངག་བཅོལ་བྱས་ཤིང་། ནད་
པ་དེས་དགེ་རྒན་ཆེན་མོ་དེར་མངག་བཅོལ་བྱས། དགེ་རྒན་ཆེན་མོ་དེས་ཀྱང་རང་གི་ཆུང་
མ་ལ་མངག་བཅོལ་བྱས་མཐར། ཐུར་བཟའ་གཞི་ནས་གཟའ་འཁོར་རེར་ལུམས་ལ་ཐེངས་
རེ་འདུག་ཐུབ་པར་གྱུར།
མོ་རང་ཁྲུས་ཁང་དེར་རྐང་ཐང་གིས་སོང་བ་ཡིན། མོ་འཚང་ཁ་ཤིག་ཤིག་གི་གློག་འཁོར་
ལ་ཧ་ཅང་སུན་ཏེ། གློག་འཁོར་དུ་མི་ཚང་མ་ཕྱོགས་གཅིག་ཏུ་འཚངས་ནས་དབུགས་ཀྱང་
གཅོད་གྲབས་བྱེད་ལ། ཕན་ཚུན་གྱི་ཞེ་སྡང་སེམས་ལ་བརྣགས་ཏེ། རྐང་བཅག་བྱེད་རེས་དང་
ལྭ་བ་འཐེན་རེས། ད་དུང་སྡིགས་མོ་དང་སྐད་འགྲགས་ཀྱང་རྒྱུན་མི་ཆད།
སྐབས་འདིར་ཆར་བ་ཟམ་ཟིམ་ཞིག་འབབ་ཀྱིན་འདུག ལམ་འགྲོ་བ་དག་གི་གོམ་
པར་སྔར་བས་འཚུབ་ཆ་ཞིག་ལངས་འདུག མི་ཚང་མས་ཆར་གདུགས་ཕུབ་ནས་སོ་སོའི་
དམིགས་ཡུལ་དུ་སྐྱོད་པར་བྱེད། གློ་བུར་དུ། ཆར་གདུགས་ཡོད་ཚད་གཅིག་ཏུ་ཐོགས་ཤིང་
ཁྲོམ་སྲང་ཧྲིལ་བོ་ཟང་ཟིང་ལང་ལོང་དུ་གྱུར་སོང་། སྐྱེས་པ་རྣམས་ནི་ཐུར་བཟའི་གུད་ནས་
འགྲོ་དུས། ཅུང་གུས་ཞབས་དང་བཅས་ཆར་གདུགས་མཐོན་པོར་བསྒྲེངས་ནས་མོ་ལ་འགྲོ་
ལམ་ཕྱེ་མོད། འོན་ཏེ། བུད་མེད་དག་ལ་ཕྲད་ཚེ། ཁོ་ཚོས་ས་ལག་མཐིལ་ཙམ་ཡང་འཆོར་
དུ་མི་འཇུག་པར་མདུན་ཕྱོགས་སུ་བསྐྱོད་ཅི་ཐུབ་བྱེད་ལ། མིག་ཟུང་ཕུར་ཚུགས་སུ་ཅེར་
ཞིང་ངོ་གདོང་ནག་རོག་གེར། ཕ་རོལ་པོས་གཉོམ་ཁུར་ནས་ལམ་དབྱེ་བར་བསྒུགས་ཏེ་སྡོད་
ངེས། ཆར་གདུགས་ཀྱི་གཡུལ་འགྱེད་དེ་ནི་ལུས་ཤུགས་ཡོད་མེད་ལ་ཚོད་བགམ་པ་ཞིག་
ཡིན། ཐོག་མར་ཐུར་བཟའ་མི་ཡོད་ཚད་ལ་གཡོལ་ནས་སོང་མོད། འོན་ཏེ། བཟང་བྱས་
ཀྱང་བཟང་ལན་མེད་པ་རྟོགས་རྗེས། མོས་ཀྱང་ཆར་གདུགས་ཀྱི་ཡུ་བ་དམ་པོར་བཅངས་
ཏེ་བུད་མེད་གཞན་དག་དང་འདྲ་བར་ཤར་མར་བསྐྱོད་ཅི་ཐུབ་བྱས། མོའི་ཆར་གདུགས་
ལན་དུ་མར་མདུན་ཕྱོགས་ནས་འོངས་པའི་ཆར་གདུགས་ཁ་ཤས་ལ་ཐོགས་བྱུང་མོད།
མོར “དགོངས་པ་མ་ཚོམ” ཟེར་མཁན་ཞིག་ཡེ་ནས་མ་བྱུང་། སྤྱིར་བཏང་དུ་མི་ཚང་
མས་ཁ་ཅི་ཡང་མི་གྲག་མོད། འོན་ཏེ། སྐབས་སྐབས་སུ “འཆལ་མོ” ཞེས་པའམ། “ཁྱི་
སྐྱག” ཅེས་པའི་ཡིག་འབྲུ་རེ་མོའི་རྣ་ལམ་དུ་ལྷུང་འོངས།
ཆར་གདུགས་ཀྱི་ཡ་ལད་བགོས་པའི་བུད་མེད་དག་གི་གྲས་ན་རྒན་པ་ཡོད་ལ་གཞོན་
པའང་མཆིས། འོན་ཏེ། གཞོན་པ་དག་ནི་སྤྱིར་བཏང་དུ་ཆེས་དཔའ་བའི་ཧྲག་དམག་གི་
སྐོར་ཡིན། ཐུར་བཟའི་ཡིད་ལ་བཙན་འཛུལ་གྱི་ཉི་མ་དེ་འཁོར་བྱུང་། ཉིན་དེར། བུ་མོ་
གཞོན་ནུ་མ་དག་གིས་ཧ་ཅང་ཐུང་བའི་སྨད་གཡོག་རེ་གྱོན་ཞིང་། ལག་ལ་ལྷབ་ལྷུབ་ཏུ་
བསྐྱོད་པའི་རྒྱལ་དར་བཟུང་ནས་བཙན་འཛུལ་པའི་མདུན་ནས་ཕར་འགྲོ་ཚུར་འགྲོ་བྱས་
ཤིང་། འདི་ནི་དུས་ཡུན་རིང་བོར་བུད་མེད་ཅིག་ལ་ལག་པའང་རེག་མ་མྱོང་བའི་ཨུ་རུ་
སུའི་དམག་མི་ཚོར་མཚོན་ན་བཙན་གཡེམ་ཐེངས་ཤིག་དང་གཉིས་སུ་མེད། ཁོ་ཚོའི་སྣང་
ངོར། ཕུ་རཱ་རྒུར་བསླེབས་པ་ནི་སྒྲུང་གཏམ་པ་ཞིག་གིས་རྟོག་བཟོ་བྱས་པའི་གོ་ལ་གཞན་
ཞིག་ཏུ་བསླེབས་པ་ནང་བཞིན། གནས་འདི་ཉིད་ཡིད་ཀྱི་བརྟན་པ་ཅིག་ཅར་དུ་འཕྲོག་
པའི་བུ་མོ་མཛེས་མ་འབའ་ཞིག་གིས་ཁེངས་འདུག་ལ། ཁོ་ཚོས་དཀར་ཞིང་འཇམ་པའི་
བརླ་ཤ་མཚོན་ཆ་བྱས་ཏེ་ཡོད་ཚད་ཁྱད་དུ་གསོད་པར་བྱེད། འདི་ནི་ཨུ་རུ་སུར་མཚོན་ན་
དུས་རབས་ལྔ་དྲུག་གི་རིང་ལ་ཡང་མཐོང་མ་མྱོང་བ་ཞིག་གོ
ཉིན་དེ་དག་གི་རིང་ལ། མོས་ཐན་ཁེ་རྒྱབ་ལྗོངས་སུ་བཀོད་ནས་བུད་མེད་དེ་ཚོར་འདྲ་
པར་བགྲང་ལས་འདས་པ་ཞིག་བསྐྱོན་མྱོང་། སྐབས་དེར་མོས་ཁོ་ཚོར་ཇི་འདྲའི་ཡིད་སྨོན་
ཞིག་བྱས་མྱོང་ཨང་། ཡིན་ཡང་། མོས་དེ་རིང་མཐོང་བ་ཡང་བུད་མེད་དེ་དག་ཡིན་མོད། ད་
ནི་བུད་མེད་དེ་དག་རྔམ་རྔམ་རྫིག་རྫིག་གིས་མོའི་གདོང་ལ་ཤོར་འོངས་ཤིང་། ཡིད་སེམས་
ཞེ་སྡང་གིས་ཁེངས་འདུག སྐབས་འདིར་ཁོ་ཚོས་མཐོ་རུ་བསྒྲེངས་པ་ནི་རྒྱལ་དར་མ་
ཡིན་པར་ཆར་གདུགས་ཡིན་མོད། ཁོ་ཚོ་སྔར་བཞིན་ང་རྒྱལ་གྱིས་ཀུན་ནས་སྙེམས་འདུག
བཙན་འཛུལ་དུ་འོང་བའི་དམག་དཔུང་ཡིན་ཡང་ཆོག་ལ། ལམ་མི་ཕྱེ་བའི་ཆར་གདུགས་
ཡིན་ཡང་བླ། གང་ལྟར། ཁོ་ཚོས་སྔ་མོ་ནས་དུས་ངེས་མེད་དུ་ཕར་རྒོལ་བྱེད་པའི་སྟ་གོན་
འཚག་ཡོད་ཚོད་རེད།
མོ་མཁར་རྙིང་གི་ཐང་ཆེན་དུ་བསླེབས་བྱུང་། དེ་རུ་བབ་ཆགས་ཤིང་བརྗིད་ཉམས་
ལྡན་པའི་ཐ་ཡེན་ཆོས་ཁང་ཆེན་མོ་ཀྲོང་ངེར་འགྲེང་འདུག་ལ། བྷི་རོ་ཁིའི་
བཟོ་ལ་གཏོགས་པའི་ཁང་པ་དག་ཀྱང་གང་བྱུང་དུ་སྟར་ལ་བསྒྲིགས་ཏེ་མཐའ་བཞི་མའི་
དབྱིབས་སུ་ཆགས་འདུག དུས་རབས་བཅུ་བཞི་པར་བཞེངས་པའི་གྲོང་ཁྱེར་སྲིད་གཞུང་
གི་ཐོག་ཁང་དེས་སྔོན་མར་ཐང་ཆེན་གྱི་ཕྱོགས་གཅིག་བདག་གིར་བཟུང་ཡོད་མོད། འོན་
ཏེ། ལོ་ངོ་ཉེར་བདུན་གྱི་སྔོན་ལ་ཐལ་བའི་རྡུལ་དུ་བརླགས་སོང་། ཝོར་སོ་དང་ཌའེ་བཟི་
རྡེན། ཁི་ལོན། བྷུའུ་རྡི་ཕེ་སི་ཐི། ད་དུང་བྷིར་ལེན་སོགས་ལ་ཐེངས་སྔོན་མའི་གཡུལ་འགྱེད་
དུ་ཆག་ཆེ་ཉམ་ང་མང་དུ་བྱུང་མྱོང་། ཡིན་ཡང་། དེ་གའི་སྐྱེ་བོ་དག་གིས་རང་ཡུལ་བསྐྱར་
དུ་བསྐྲུན་པའི་བརྟུན་པ་མ་བོར་བར། བློ་ཧ་ཅང་ཞིབ་མོས་གནའ་བོའི་གྲོང་ཁྱེར་དེ་དག་
གི་རྣམ་པ་ཇི་བཞིན་དུ་སླར་གསོ་བྱས་འདུག གྲོང་ཁྱེར་དེ་དག་གི་བཀོད་པ་སླར་འཚོབ་
པ་དེས་ཕུ་རཱ་རྒུའི་མི་རྣམས་ལ་རང་ཉིད་ཉམ་ཆུང་བའི་སེམས་གཅོང་ངེས་ཅན་ཞིག་
བསྟབས་ཡོང་། ཕུ་རཱ་རྒུ་རུ་ཐེངས་དེའི་གཡུལ་འགྱེད་དུ་གཏོར་སྐྱོན་ཐེབས་པའི་གནའ་
བོའི་འཛུགས་སྐྲུན་ཉག་གཅིག་ནི་གྲོང་ཁྱེར་སྲིད་གཞུང་གི་ཐོག་ཁང་རྙིང་བ་དེ་ཡིན་ལ། ཁོ་
ཚོས་ཐོག་ཁང་དེའི་ཞིག་རལ་གྱི་རྣམ་པ་གཏན་དུ་སོར་འཇོག་བྱས་ཏེ། ནམ་ཞིག་ཕོ་ལན་
རྡུ་དང་འཇར་མན་གྱི་མི་ཞིག་འོངས་ཚེ་དེ་ལ་ཁོ་ཚོས་མྱངས་པའི་དཀའ་སྡུག་མཐོང་དུ་
འཇུག་འདོད་པ་འདྲ། གཡུལ་འགྱེད་ཀྱི་ནག་ཉེས་རྗེན་པར་སྟོན་པའི་ཐོག་ཁང་ཞིག་རོ་
དེའི་མདུན་དུ། ལྕགས་སྡོང་གིས་བཀྱགས་པའི་སྟེགས་བུ་མཐོན་པོ་ཞིག་བསྐྲུན་འདུག་ལ།
དེ་ནི་གུང་ཁྲན་ཏང་སྔ་མ་སྔ་མ་དང་ཕྱི་མ་ཕྱི་མས་ཕུ་རཱ་རྒུའི་མི་དམངས་ཁྲོམ་སྐོར་ལ་འགྲོ་
བར་བཀོད་འདོམས་བྱ་ས་རེད།
ཐུར་བཟས་ཞིག་རལ་དུ་གྱུར་པའི་གྲོང་ཁྱེར་སྲིད་གཞུང་གི་ཐོག་ཁང་དེར་ལྟ་བཞིན།
ཡིད་ལ་རང་ཉིད་ཀྱི་མ་རྒན་འཁོར་འོངས་ཏེ། འདི་ཡོད་ཚད་ཀྱང་མོའི་ཨ་མའི་བྱ་སྤྱོད་དང་
འདྲ་བར། ཚུལ་དང་མི་མཐུན་པའི་མངོན་སྟངས་ཤིག་མ་ཡིན་ནམ། ལྟོས་དང་། ཉམས་རྒུད་
ཀྱི་ཆ་དེ་གཟིགས་མོར་ཕུལ་ཞིང་། མི་སྡུག་པའི་ཕྱོགས་ལ་འུད་བསྟོད་བྱེད། ད་དུང་ཉམ་
ཐག་པའི་རྣམ་པ་སྤྱོམ་ཞིང་ཁ་ཤོ་སྣ་རལ་གྱི་བཟོ་ལྟ་རྗེན་པར་བསྟན་ནས་འཛམ་གླིང་ཧྲིལ་
བོ་རང་ཉིད་ཀྱི་ལྟད་མོར་འགུགས་ཅི་ཐུབ་བྱེད། ཉེ་བའི་ཆར། མཐའ་འཁོར་གྱི་ཡོད་ཚད་
ཀྱིས་མོ་ལ་རང་ཉིད་ཀྱི་ཨ་མ་དྲན་དུ་བཅུག་འོངས། དེ་ནི་ལོ་ངོ་བཅུ་ཕྲག་གི་ཡར་སྔོན་དུ་
རང་ཉིད་བྲོས་འོངས་པའི་ཨ་མའི་འཇིག་རྟེན་དེས། ད་ནི་ཕྱོགས་ཕྱོགས་ནས་བཙིར་འོངས་
ཏེ་མོ་རང་བསྐོར་བྱུང་བ་དང་འདྲ། དེ་བས། དེ་རིང་ཞོགས་པར་ནངས་ཇ་འཐུང་དུས། མོས་
ཨ་མས་རང་ཉིད་ཀྱི་ཉིན་ཐོ་བཀླགས་ནས་ཁྱིམ་མི་ཚོར་དགོད་ཁ་བསླངས་པའི་དོན་དེ་ཐའོ་
མཱ་སིར་བཤད་པ་རེད། གྲོགས་པོའི་བར་གྱི་ཆང་ཁའི་གླེང་མོལ་ཡང་རྒྱང་སྒྲོག་ཁང་དུ་ཁྱེར་
ནས་ཀུན་ལ་སྒྲོག་པ་འདིས་སྣང་ཚུལ་ཞིག་གསལ་བོར་བསྟན་ཡོད་དེ། འཛམ་གླིང་ཧྲིལ་བོ་
གཅིག་བསྡུས་བཙོན་ཞིག་ཏུ་འགྱུར་བཞིན་པའོ།
ཐུར་བཟས་ཕལ་ཆེར་བྱིས་པའི་དུས་ནས་བཟུང་གཅིག་བསྡུས་བཙོན་ར་ཞེས་པ་འདི་
བཀོལ་ནས་ཁྱིམ་ཚང་གི་འཚོ་བར་བཟུང་བའི་རྣམ་འགྱུར་སྟོན་གྱིན་ཡོད། གཅིག་བསྡུས་
བཙོན་ར་ཞེས་པ་ནི་དུས་ནམ་ཡང་མི་རྣམས་གནས་གཅིག་ཏུ་བརྫངས་ནས་ཉིན་མཚན་
དབྱེར་མེད་དུ་འཚང་ཁ་རྒྱག་ས་ཞིག་སྟེ། དེ་རུ་གདུག་རྩུབ་དང་དྲག་ཤུགས་ཞེས་པ་ནི་
གང་དེའི་ཁྱད་ཆོས་སྤྱིར་བཏང་བ་ཙམ(ཁྱད་ཆོས་མེད་དུ་མི་རུང་བ་དེ་གཏན་ནས་མིན)
ཡིན། གཅིག་བསྡུས་བཙོན་ར་ཞེས་པ་ནི་གང་ཟག་སྒེར་གྱི་འཚོ་བ་ཡོངས་སུ་འཕྲོག་པའི་
གནས་ཤིག་སྟེ། ཕུར་ཧ་བཟི་ཁས་རང་ཁྱིམ་དུ་གྲོགས་པོ་དང་མཉམ་དུ་ཆང་ལ་རོལ་བཞིན་
གཏམ་ལ་འཇུག་དུས། ཁོས་གབ་ས་སྦ་ས་གང་ཡང་མ་རྙེད་པ་ནི་ཁོ་རང་གཅིག་བསྡུས་
བཙོན་ར་ཞིག་ཏུ་འཚོ་བཞིན་པས་ཡིན་ལ། ཐུར་བཟའ་སྔོན་མར་རང་ཉིད་ཀྱི་མ་རྒན་དང་
མཉམ་དུ་བསྡད་པའང་གཅིག་བསྡུས་བཙོན་ར་ཞིག་ཏུ་འཚོ་བཞིན་པ་ལས་གཞན་མ་ཡིན།
དུས་དེ་ནས་བཟུང་། མོས་གཅིག་བསྡུས་བཙོན་ར་ནི་ཁྱད་པར་བ་ཞིག་མིན་པ་རྟོགས་ལ།
དེར་ཧ་ལས་དགོས་པའི་ཆའང་ཅི་ཡང་མེད་པ་ཚོར་བྱུང་། དེ་ནི་དང་པོ་ཙ་ནས་གཏན་ཁེལ་
བྱས་པའི་འཇིག་རྟེན་འདིའི་ངོ་བོ་ཙམ་སྟེ། ང་ཚོ་འཇིག་རྟེན་འདིར་འོངས་པ་ནས་བཙོན་
ར་དེར་ཚུད་ཟིན་ལ། སྟོབས་ཤུགས་ཡོད་རྒུ་རྩལ་དུ་མ་སྤྲུགས་ཚེ། དེ་ལས་ཐར་བའི་སྐབས་
ཡེ་ནས་མེད་པའོ།
བུད་མེད་དེ་དག་སྐས་དབྱིབས་སུ་སྟར་བའི་རྐུབ་སྟེགས་རིང་བོ་གསུམ་དུ་བསྡད་
འདུག་ལ། འཚང་ཁ་ཤིན་ཏུ་ཆེ་བས་ཕན་ཚུན་ལ་གླན་ནས་མི་སྡོད་ཀ་མེད་རེད། ཐུར་
བཟའི་གུད་དུ་མོ་ལོ་སུམ་ཅུར་སོན་ལོས་ཡོད་སྙམ་པའི་བུད་མེད་ཅིག་བསྡད་འདུག་ཅིང་།
བྱད་བཞིན་ལེགས་ཤིང་རྔུལ་ཆུ་ཁྲོམ་ཁྲོམ་དུ་བཞུར་གྱིན་མཆིས། མོའི་དཔུང་བ་གཉིས་
ཀའི་གཤམ་ན་ཁུར་དུ་ལྕི་བའི་འོ་འཛིན་ཆེན་པོ་གཉིས་མར་རླུགས་འདུག་པ་ལུས་པོའི་
འགུལ་སྐྱོད་དང་བསྟུན་ནས་ཕར་ཡོམ་ཚུར་ཡོམ་བྱས་འོངས། བུད་མེད་དེ་ཡར་ལངས་
ནས་འགྲོ་དུས། ཐུར་བཟས་མོའི་འཕོངས་ཚོས་ཀྱང་སྒྲོ་བ་ཆེན་པོ་གཉིས་དང་ཆེས་ཆེར་
མཚུངས་པ་མཐོང་ཞིང་། དེ་ནི་མོའི་ངོ་གདོང་སྙིང་རྗེ་མོ་དེ་དང་ཅིས་ཀྱང་ཆ་མི་མཉམ་པ་
ཞིག་ཏུ་སྣང་འོངས།
གཅིག་ཏུ་ན། བུད་མེད་འདིའང་ནམ་རྒྱུན་མེ་ལོང་གི་ཁ་གཏད་དུ་འགྲེང་ནས་རང་
ཉིད་ཀྱི་ལུས་པོར་ཅེར་མྱོང་ལ། ཆུང་དུས་ཀྱི་ཐུར་བཟའ་དང་འདྲ་བར་རང་གི་ལུས་པོ་
ལས་རྣམ་ཤེས་མཐོང་ཐུབ་མིན་ལ་ཚོད་ལྟ་བྱས་མྱོང་ངེས། སྔོན་གྱི་ཚེ། ཐུར་བཟས་དངོས་
གནས་རང་གི་ལུས་པོ་ལས་རྣམ་ཤེས་ཀྱི་རྟགས་དང་མཚན་མ་ཅི་རིགས་ཤིག་མངོན་ཐུབ་
པར་རློམ་གྱིན་ཡོད། ཡིན་ཡང་། སྒྲོ་བ་བཞི་ཙམ་བཀལ་བ་ལྟ་བུའི་རུས་སྒྲོམ་འདིའི་ནང་དུ།
རྣམ་ཤེས་བྱ་བ་དེའང་ཇི་འདྲའི་སྐྱི་གཡའ་བ་ཞིག་ཡོད་ཨང་།
ཐུར་བཟའ་ཡར་ལངས་ནས་གཟུགས་པོར་ཆུ་གཤལ་བརྒྱབ་རྗེས། ཕྱི་རོལ་ཏུ་དབུགས་
ངལ་ཙམ་གསོ་བར་ཕྱིན། ཕྱི་རོལ་ཏུ་ད་དུང་ཆར་བ་ཟམ་ཟིམ་ཞིག་འབབ་ཀྱིན་འདུག་ལ།
མོ་ཝུ་ཐྲ་ཝའི་ཆུ་ངོས་སུ་བསྲིངས་འདུག་པའི་པང་གཅལ་དེར་འཆམ་འཆམ་དུ་སོང་། པང་
གཅལ་དེའི་རྒྱ་ཁྱོན་ལ་སྨི་གྲུ་བཞི་ཁ་ཤས་ཡོད་ཚོད་རེད་ལ། མཐའ་འཁོར་དུ་པང་ལེབ་
ཀྱི་ཕྱི་ར་མཐོན་པོ་ཞིག་བརྒྱབ་འདུག་པས། བུད་མེད་དེ་དག་གིས་གྲོང་ཁྱེར་ནས་འཕངས་
འོངས་པའི་མིག་འོད་སྣ་ཚོགས་ལ་གཡོལ་ཐུབ་པར་བྱས་ཡོད། མོས་མགོ་བོ་མར་སྒུར་བ་ན།
ཆུ་ངོས་སུ་སྔོན་ཏག་ཏག་ལ་མོའི་ཡིད་ལ་བརྣགས་པའི་བུད་མེད་དེའི་ངོ་གདོང་ཤར་འདུག
བུད་མེད་དེ་ཐུར་བཟའ་ལ་ཕྱོགས་ནས་འཛུམ་ཙམ་བྱེད་ཅིང་། མོའི་སྣ་བའི་གཟེངས་
མཐོ་ལ་མིག་འབྲས་ཁམ་སེར་དུ་མངོན། མིག་གི་གཡོ་སྟངས་ནི་བྱིས་པ་ཞིག་དང་གཉིས་སུ་
མི་འདུག
མོ་སྐས་གདང་རེ་རེ་བཞིན་འཛེགས་ནས་འགྲོ་དུས། ངོ་གདོང་ནེམ་པོ་དེའི་གཤམ་
ན་སྐྱི་ཁུག་ཆེན་པོ་གཉིས་དང་འདྲ་བའི་མྱོས་བུམ་ཆ་དེ་ཕར་གཡོ་ཚུར་གཡོ་བྱེད་ཅིང་།
གཡོ་འགུལ་ཆེ་དྲགས་པའི་དབང་གིས་ཆུ་རྡུལ་གྱི་ཆ་ཤས་ཕྲ་མོ་དག་ཀྱང་ཕྱོགས་ཕྱོགས་སུ་
གཏོར་འོངས།
ཐུར་བཟའ་ཕྱིར་ཁང་པ་རུ་ལྭ་བ་གྱོན་པར་སོང་སྟེ་མེ་ལོང་ཆེན་པོ་དེའི་ཁ་གཏད་དུ་
འགྲེང་ནས་རིང་ཙམ་ཕྱིན།
མིན་ཏེ། མོའི་ལུས་པོ་ནི་དེ་འདྲའི་འཇིགས་སུ་རུང་བ་ཞིག་གཏན་ནས་མིན་ལ། མོའི་
དཔུང་བའི་གཤམ་དུ་སྐྱི་ཁུག་ཆེན་པོ་གཉིས་ཀྱང་དཔྱངས་མེད་དེ། རྒྱུ་མཚན་མོ་ལ་ཚད་
དང་རན་པའི་མྱོས་བུམ་ཆ་ཞིག་ཡོད། སྔོན་མར་ཨ་མས་རྣམ་ཀུན་ཐུར་བཟའི་ནུ་མ་ཆུང་
དྲགས་ནས་གཞོན་ནུ་མ་ཞིག་ལ་ཡོད་འོས་པའི་ཆེ་ཆུང་མི་འདུག་ཅེས་འཕྱས་འདོགས་
པར་བྱེད་པས། རེ་ཞིག་དོན་དེ་ཐུར་བཟའི་སེམས་གཅོང་ཞིག་ཏུ་གྱུར་མོད། འོན་ཏེ། ཐའོ་
མཱ་སི་དང་ཕྲད་པ་ནས་བཟུང་མོ་ལ་རང་ཉིད་ཀྱི་ནུ་མ་ཆུང་སོང་བའི་སེམས་ངལ་ཅི་ཡང་མ་
སྐྱེས། ད་ལྟ། ཐུར་བཟའ་རང་ཉིད་ཀྱི་ནུ་མའི་ཆེ་ཆུང་ལ་ཡིད་ཚིམས་ནས་ཡོད། ཡིན་ཡང་།
མོ་སྔར་བཞིན་རང་ཉིད་ཀྱི་ནུ་ཏོག་གི་མཐའ་འཁོར་དུ་ཆགས་པའི་ཆེ་ཞིང་ནག་པའི་ནུ་
འཁོར་གྱི་མུ་ཁྱུད་དེར་གཏན་ནས་མི་དགའ། རྒྱ་ལ་རང་ཉིད་ཀྱི་ལུས་པོའི་ཤ་ཚུགས་རང་ཉིད་
ཀྱིས་ཇུས་འགོད་བྱ་ཆོག་ན། ཐུར་བཟས་རང་ཉིད་ཀྱི་ནུ་འབུར་ལས་མངོན་ཙམ་བྱེད་པའི་
ནུ་ཏོག་ཆུང་ཞིང་རན་པ་ཞིག་བཟོ་འདོད་ལ། དེའི་ཁ་དོག་ཀྱང་ལུས་པོའི་ཤ་མདོག་གཞན་
དང་ཆེས་ཆེར་ཉེ་བ་ཞིག་ཏུ་བསྒྱུར་འདོད། ཡིན་ཡང་། འབེན་གྱི་སྙིང་བོ་ལྟ་བུའི་ནུ་ཏོག་དེ།
ད་ནི་མོའི་མཐོང་ལམ་དུ་གྲོང་གསེབ་ཀྱི་རི་མོ་པ་ཞིག་གིས་ཆགས་སྲེད་ཀྱིས་གཟིར་བའི་
སྐྱེ་བོ་གང་ཞིག་གི་སླད་དུ་བརྩམས་པའི་འདོད་པའི་རི་མོ་ཞིག་དང་གཉིས་སུ་མ་མཆིས།
མོས་རང་ཉིད་ཀྱི་ལུས་པོར་རྟོག་གིན་དུ། གལ་སྲིད་རང་ཉིད་ཀྱི་སྣ་འདི་ཉིན་རེ་བཞིན་
ཧའོ་སྨི་གང་རེས་ཇེ་རིང་དུ་གྱུར་ཚེ་ཇི་འདྲ་ཞིག་ཡིན་ནམ་སྙམ་ལ། དུས་ཡུན་ཅི་ཙམ་འགོར་
ཚེ་ད་གཟོད་ངོ་གདོང་འདི་སུས་ཀྱང་ངོས་མི་ཟིན་པ་ཞིག་ཏུ་འགྱུར་བར་བསམ་བློ་བཏང་།
རྒྱ་ལ་མོའི་ལུས་པོའི་ཆ་ཤས་སོ་སོ་ཇེ་ཆུང་དང་ཇེ་ཆེ་རུ་འགྱུར་དུ་ཡོད་ལ། འགྱུར་ནས་
ཀྱང་ཐུར་བཟའ་དང་མཚུངས་པའི་ཆོས་ཅི་ཡང་མེད་པ་ཞིག་ཏུ་གྱུར་ཚེ། དེས་ན་མོ་སྔར་
བཞིན་མོ་རང་ཡིན་ནམ། ད་དུང་མོ་མ་ཡིན་པའི་ཐུར་བཟའ་གཞན་ཞིག་ཡོད་སྲིད་དམ།
ཐུར་བཟའ་ཐུར་བཟའ་དང་ཡེ་ནས་མི་འདྲ་བའི་དབང་དུ་བཏང་ཡང་རུང་། མོའི་ཕུང་
པོའི་ནང་ཤེད་དུ་ཡོད་པའི་རྣམ་ཤེས་ནི་རྣམ་པ་ཀུན་ཏུ་གཅིག་ཡིན་ཏེ། དེས་ནི་འཇིགས་
སྣང་སྣ་ཚོགས་དང་བཅས་མོའི་ལུས་པོའི་འགྱུར་ལྡོག་ལ་བལྟས་ཏེ་ཡོད་ངེས།
འོ་ན། ཐུར་བཟའ་དང་མོའི་ཕུང་པོའི་བར་དུ་འབྲེལ་བ་ཅི་ཞིག་ཡོད་དམ། ཕུང་པོ་
གང་དེར་རང་ཉིད་ལ་ཐུར་བཟའ་ཞེས་འབོད་པའི་དབང་ཆ་ཡོད་དམ། གལ་སྲིད་དབང་ཆ་
དེ་མེད་ཚེ། དེས་ན་ཐུར་བཟའ་ཞེས་པ་ནི་སུ་ཞིག་ལ་གོ་དགོས་སམ། དེ་ནི་གཟུགས་ཀྱིས་
སྟོངས་ཤིང་གཟུང་དུ་མེད་པའི་ཆོས་གང་ཞིག་ལ་གོ་དགོས་སམ།
(ཐུར་བཟས་ཆུང་བྱིས་པའི་དུས་ནས་བཟུང་དྲི་བ་འདི་རིགས་ལ་བསམ་བློ་གཏོང་
གིན་ཡོད། དེའང་ཡིན་ཏེ། ཆེས་སྒམ་བརླིང་གི་དྲི་བ་ནི་བྱིས་པ་དག་གིས་བཏོན་པའི་དྲི་
བ་ཉིད་ཡིན་ལ། བྱིས་པ་བསམ་མེད་དག་གིས་བཏོན་འོངས་པའི་དྲི་བ་བསམ་མེད་དག་
ནི་ད་གཟོད་ཆེས་ཟབ་ཅིང་བརླིང་བའི་དྲི་བ་འབའ་ཞིག་ཡིན། དྲི་བ་འདི་རིགས་ལ་དྲིས་
ལན་མེད་དེ། ལན་མེད་པའི་དྲི་བ་ནི་འགག་འཕྲང་དོག་མོ་ཞིག་ཏུ་ལྷུང་བའི་བཀག་རྡོ་དང་
གཉིས་སུ་མེད། ཡང་ན། ལན་མེད་པའི་དྲི་བ་འདི་དག་གིས་མིའི་རིགས་ཀྱི་ནུས་པའི་ཚད་
ཅིག་སྟོན་གྱི་ཡོད་ལ། འཚོ་གནས་ཀྱི་རྒྱ་ཁྱོན་ངེས་ཅན་ཞིག་ཀྱང་བཅལ་ཡོད)
ཐུར་བཟའ་ཧོན་ཐོར་བའི་ཟོལ་གྱིས་མེ་ལོང་གི་ཁ་གཏད་དུ་འགྲེང་སྟེ། འགུལ་ཙམ་
ཡང་མི་བྱེད། མོ་རང་ཉིད་ཀྱི་ལུས་པོར་ཅེར་ནས་བསྡད་པ་ན་དེ་ནི་ཧ་ཅང་ཆ་མེད་ཅིག་
ཡིན་པའི་སྣང་བ་བྱུང་ལ། ཆ་མེད་དེའང་མོ་འབའ་ཞིག་ལས་གཞན་སུ་ཡང་མིན། མོ་ལུས་
པོ་འདིར་བརྟེན་ནས་ཐའོ་མཱ་སིའི་བུད་མེད་གཅིག་པུ་དེར་འགྱུར་མ་ཐུབ་པས། ཐུར་བཟའ་
རང་ཉིད་ཀྱི་ལུས་པོར་ཞེ་མཇེད་ཅིང་ཡི་ཆད། ལུས་པོ་འདིས་མོ་ལ་རྒྱབ་འགལ་བྱས་པས།
མོས་མཚན་ཐོག་ཐག་ཏུ་ཐའོ་མཱ་སིའི་སྐྲ་གསེང་ནས་བུད་མེད་ཅིག་གི་ཁོག་སྨད་ཀྱི་དྲི་མ་
བརྔུབས་ནས་གཉིད་དགོས་པར་གྱུར།
གློ་བུར་དུ། མོས་ཁོལ་མོ་གང་ཞིག་གནས་ནས་དབྱུང་བ་བཞིན་རང་ཉིད་ཀྱི་ཕུང་པོ་
འདི་རྒྱང་དུ་སྐྲོད་འདོད་ལ། ཕུང་པོ་འདི་ཉིད་རྒྱང་རིང་རྒྱང་རིང་ཞིག་ཏུ་བསྐྲད་ཅིང་། བུད་
མེད་གཞན་གྱི་ལུས་པོའི་བརྟུལ་ཞུགས་བཟུང་སྟེ་སྐྱེས་པ་དག་གི་ལུས་པོ་དང་མཉམ་དུ་
འཆལ་པོའི་ལས་ལ་ཞུགས་སུ་བཅུག་རྗེས། ཏག་ཏག་རང་ཉིད་ཀྱི་རྣམ་ཤེས་ཐའོ་མཱ་སི་དང་
མཉམ་དུ་བསྡད་ན་སྙམ། རྒྱ་ལ་མོའི་ལུས་པོ་འདི་ཐའོ་མཱ་སིའི་མི་ཚེ་འདིར་བྱུང་བའི་བུད་
མེད་ཀྱི་ལུས་པོ་ཉག་གཅིག་དེར་འགྱུར་མ་བཏུབ་ཚེ། ད་ནི་ཕུང་པོ་དེ་ཉིད་ཐུར་བཟའི་ཚེ་
རབས་འདིའི་གཡུལ་འགྱེད་ཆེན་པོ་ཞིག་ལས་ཕམ་སོང་བ་ཡིན། དེས་ན། ཕུང་པོ་འདིར་
བདེ་མོ་འཇོག་པ་ལས་འོས་མེད།
ཕྱིར་ཁྱིམ་དུ་ལོག་རྗེས། མོས་བཀད་ས་རུ་གུང་ཚིགས་སྟབས་བདེ་ཞིག་འཐུངས་མོད།
ཡི་ག་ཡོངས་སུ་འཆུས་འདུག ཕྱི་དྲོའི་ཆུ་ཚོད་གསུམ་དང་ཕྱེད་ཀ་ལ། ཁི་རེན་ནུས་ལ་རྒྱུན་
བུའི་འདོགས་ཐག་བསྐོན་རྗེས་མོ་ཁྲིད་ནས་གྲོང་མཐའི་ཆང་ཁང'དེར་ཕྱིན། དུས་དེབ་
ཁང་གིས་ཐུར་བཟའ་ལས་གནས་ནས་ཕྱུང་རྗེས། ད་ལྟ་མོས་ཆང་ཁང་དེར་སྣེ་ལེན་པའི་
ལས་ཀ་གཉེར་བཞིན་ཡོད། འདི་ནི་མོ་བཟི་རེ་ཁི་ནས་ཕྱིར་ལོག་པའི་ཟླ་ངོ་ཁ་ཤས་ཀྱི་རྗེས་
སུ་བྱུང་བ་ཡིན་ཏེ། དྲང་མོར་བཤད་ན་དོན་དག་ཚབས་ཆེན་ཞིག་གཏན་ནས་མེད། ཏག་
ཏག་མོས་བདུན་ཕྲག་གཅིག་ཙམ་གྱི་རིང་ལ་ཨུ་རུ་སུའི་ཐན་ཁེ་པར་བླངས་པ་དེས་ལན་པ་
ཙམ་རེད། ཡིན་ཡང་། དེ་ནས་བཟུང་མོ་ལ་ཅིས་ཀྱང་དགོངས་ཡངས་གནང་མ་བྱུང་། མོས་
ནི་གྲོགས་པོ་ཞིག་གི་རོགས་རམ་བརྒྱུད་སྣེ་ལེན་པའི་ལས་ཀ་དེ་རེག་པ་ཡིན། ཕལ་ཆེར་
དུས་མཚམས་དེར་ལས་ཀ་ཤོར་སོང་བའི་མི་སྐོར་ཞིག་གིས་ཀྱང་ཆང་ཁང་དེ་རུ་མཐའ་
མའི་གནས་མལ་རྙེད་ཡོད་དེ། ཆང་ཁང་གི་རྩིས་གཉེར་ཁང་དུ་སྔོན་མའི་ལྷ་རིག་སྨྲ་བའི་
དགེ་རྒན་ཆེན་མོ་ཞིག་བསྡད་ཡོད་ལ། ཞབས་ཕྱིའི་སྟེགས་བུ་ནི་སྔོན་མའི་གཞུང་ཚབ་པ་
ཆེན་མོ་ཞིག་གིས་བསྲུངས་འདུག
མོས་ཡང་བསྐྱར་རང་ཉིད་ཀྱི་རྐང་བར་སེམས་ཁྲེལ་བྱེད་མགོ་བརྩམས། སྔོན་མར།
ཐུར་བཟས་གྲོང་བརྡལ་ཆུང་ངུ་དེར་ཞབས་ཕྱི་མའི་ལས་ཀ་གཉེར་དུས། མོས་ལས་གྲོགས་
དག་གི་རྐང་བའི་ཉྭ་ཤ་ཡོད་ཚད་རྩ་མདུད་ཀྱིས་ཁྱབ་འདུག་པ་མཐོང་མྱོང་ལ། སྦོམ་ཞིང་
འཁྱོག་པའི་རྩ་མདུད་དེ་དག་གིས་མོ་ལ་ཞེད་སྣང་གཟིལ་བུན་པ་ཞིག་སྐྱེ་རུ་བཅུག་མྱོང་
འདི་ནི་ཞབས་ཕྱི་མའི་ལས་ཀ་ཡིས་བསྐྱེད་པ་ཡིན་ཏེ། ཁོ་ཚོས་རྣམ་ཀུན་ལྗིད་ཏིག་ཏིག་གི་
བཟའ་བཏུང་ཅི་རིགས་ལག་མགོར་བཀྱགས་ཏེ། ཕར་རྒྱུག་ཚུར་རྒྱུག་བྱ་དགོས་ཤིང་། ཐ་ན་
ས་ཀ་མེད་དུས་ཀྱང་ཡར་ལངས་ནས་སྡོད་དགོས་པས་ལན་པ་རེད། དེ་ལྟ་མོད་ཀྱང་། ཐུར་
བཟའ་ལ་མཚོན་ན། ད་ལྟའི་ལས་ཀ་འདིར་སྔོན་མར་གྲོང་བརྡལ་ཆུང་ངུ་དེར་ཡོད་དུས་
ཀྱི་དཀའ་ཚེགས་ཤིག་ཡེ་ནས་མེད། ཆང་ཁང་གི་སྒོ་ཕྱེ་ནས་འགྲོན་པོར་སྣེ་ལེན་མ་ཞུས་
པའི་ཡར་སྔོན་དུ། མོས་ལྦུ་ཆང་དང་གཏེར་ཆུ་ཤོག་སྒམ་ལྕི་མོ་རེ་འགྱོག་དགོས་པ་ཙམ་ལས།
དེའི་རྗེས་ཀྱི་ལས་ཀ་ནི་ཚོང་སྟེགས་ཀྱི་རྒྱབ་ལོགས་སུ་བསྡད་ནས་སྐུ་མགྲོན་དག་ལ་ཆང་
རེ་འདྲེན་པའམ། ཁོམ་གླགས་རེ་བྱུང་ཚེ། ཚོང་སྟེགས་ཀྱི་འགྲམ་དུ་ཡོད་པའི་ཁྲུས་གཞོང་
དེར་ཆང་ཕོར་བཀྲུ་དགོས་པ་ཙམ་ཡིན། མོ་ལས་ཀར་ཞུགས་པའི་གོ་རིམ་ཧྲིལ་བོར། ཁི་
རེན་ནུས་བག་ཕབ་ངང་མོའི་གུད་དུ་ཉལ་ནས་ཡོད།
མོས་ཉིན་གཅིག་གི་རྩིས་བླངས་ནས་ཆང་ཁང་གི་སྦྱིན་བདག་ལ་ཁྲ་མ་སྤྲོད་དུས།
ནམ་གུང་གཞི་ནས་ཡོལ་འདུག དེ་ནས། མོ་རང་མཚན་གྱི་ལས་རེས་པ་ཡིན་པའི་གཞུང
ཚབ་པ་དེར་བདེ་མོ་འཇོག་པར་སོང་། ཞབས་ཕྱིའི་སྟེགས་བུ་དེའི་རྒྱབ་རོལ་ཏུ་སྒེའུ་ཞིག་
ཡོད་ལ། སྒེའུ་དེ་བརྒྱུད་ནས་སོང་ཚེ་སྦུག་ཁང་ཆུང་ངུ་ཞིག་ཏུ་བརྟོལ་ཐུབ། སྦུག་ཁང་དེ་རུ་
ཏག་ཏག་རྒད་པོ་འདི་ཤོང་ཙམ་གྱི་མལ་ཁྲི་ཞིག་ཀྱང་བཞག་འདུག སྦུག་ཁང་འདིའི་རྩིག་
ལྡེབས་སུ་མཐའ་རྒྱན་སྤྲས་པའི་འདྲ་པར་སྐོར་ཞིག་བཀལ་འདུག་ལ། འདྲ་པར་དེ་དག་ཏུ་
ཁོ་རང་མི་མང་བོ་ཞིག་དང་ལྷན་དུ་ཡོད་པ་མཐོང་ཐུབ། མི་དེ་དག་ལས་ལ་ལ་པར་ཆས་ལ་
ཕྱོགས་ནས་འཛུམ་དམུལ་ལེར་ཡོད་ཅིང་། ཁ་ཤས་ཤིག་གིས་ཁོ་ལ་ལག་འཇུ་བྱེད་པའམ།
ཡང་ན་ཁོའི་གུད་དུ་ཡིག་ཆ་གང་ཞིག་ལ་མིང་རྟགས་འགོད་ཀྱིན་གདའ། ཀུན་གྱི་མཐོང་ས་
ཞིག་ལ་བཀལ་འདུག་པའི་འདྲ་པར་དེ་རུ། ཁོ་དང་ཉེ་བར་བསྙེན་འདུག་པ་དེ་ནི་ལྗོན•ཧྥེ་
ཚི་ལྗེ་རོ་རྡི་ཁའེ་ནུ་རྡེ་ཡིན་པ་གསལ་བོར་ངོས་ཟིན།
འོན་ཏེ། དོ་ནུབ་ཁོས་གླེང་མོལ་བྱ་ཡུལ་ནི་ཨ་རིའི་གཙོ་འཛིན་མ་ཡིན་པར། ལོ་ན་
དྲུག་ཅུར་སོན་པའི་སྐྱེས་པ་ཆ་མེད་ཅིག་རེད། སྐྱེས་པ་དེས་ཐུར་བཟའ་མཐོང་མ་ཐག་གློ་
བུར་དུ་སྨྲ་བ་བསྡམས་ནས་བསྡད་བྱུང་།
“འདི་ནི་ངའི་གྲོགས་པོ་ཞིག་ཡིན། ཁྱེད་ཀྱིས་ཐུགས་བདེ་མོས་གསུང་རོགས།” གཞུང་
ཚབ་པས་འདི་ལྟར་བརྗོད་ཅིང་། དེ་ནས་ཐུར་བཟའ་ལ་ཕྱོགས་ནས “ཁོའི་བུ་ལ་ལོ་ལྔའི་
བཙོན་ཐག་བཅད་འདུག ཕལ་ཆེར་དེ་རིང་བཅད་པ་འདྲ” ཞེས་བཤད་བྱུང་།
ཕྱིས་སུ་མོས་ད་གཟོད་གསལ་བོར་རྟོགས་བྱུང་། བཙན་འཛུལ་གྱི་ཐོག་མའི་དུས་ལ།
སྐྱེས་པ་འདིའི་བུ་དང་ཁོའི་གྲོགས་པོ་སྐོར་ཞིག་གིས་རྟག་པར་ཐོག་ཁང་ཞིག་ལ་བྱ་ར་བྱས་
ཤིང་། ཐོག་ཁང་དེ་ནི་ཨུ་རུ་སུའི་དམིགས་བསལ་གྱི་ལས་ཁུངས་ཤིག་ཡིན་པས། དེ་རུ་འགྲོ་
འོང་བྱེད་བཞིན་པའི་ཆེ་ཁི་པ་དག་ནི་ཁོ་ཚོས་ཨུ་རུ་སུར་ཞབས་ཕྱི་སྒྲུབ་པའི་ནང་རུལ་པ་
རུ་བརྩིས། ཁོ་དང་ཁོའི་གྲོགས་པོ་དག་གིས་མི་དེ་དག་གི་རྗེས་དེད་ཅིང་། རླངས་འཁོར་གྱི་
ཨང་རྟགས་སོགས་བྲིས་ཏེ་ཆེ་ཁིའི་གསང་བའི་རྒྱང་སྒྲོག་ཁང་ཞིག་གི་གསར་འགོད་པར་
སྤྲད་རྗེས། རྒྱང་སྒྲོག་ཁང་གིས་མི་དེ་དག་ལ་དོགས་ཟོན་བྱ་དགོས་པའི་གསལ་འདེབས་
བྱས། དེར་མ་ཟད། ཁོས་ད་དུང་གྲོགས་པོ་དག་གི་རོགས་རམ་ལས་ནང་རུལ་པ་ཞིག་ལ་
གཅར་རྡུང་ཡང་བྱས་མྱོང་།
“འདྲ་པར་འདི་ད་གཟོད་བདེན་དཔང་དུ་གྱུར་སོང་བ་རེད། ཁོ་ཚོས་འདྲ་པར་འདི་
མ་བསྟན་པའི་བར་དུ། ཁོས་ཅི་ཡང་ཁས་བླངས་མི་འདུག” ལོ་ན་དྲུག་ཅུར་སོན་པའི་
སྐྱེས་པ་འདིས་དེ་ལྟར་བཤད་བྱུང་།
ཁོས་འདི་ལྟར་བཤད་ཞོར་ཨམ་ཕྲག་ལས་ཚགས་པར་ཞིག་བཏོན་འོངས་ཏེ “འདི་ནི་
1968ལོའི་སྟོན་ཀའི《སྐབས་དོན་ཚགས་པར》ལས་དྲས་འོངས་པ་ཡིན” ཟེར།
འདྲ་པར་དུ་གསར་བུ་ལོ་ཆུང་ཞིག་གིས་མི་གཞན་ཞིག་གི་མཇིང་བ་བཙིར་འདུག་ལ།
དེའི་མཐའ་འཁོར་དུ་མི་མང་བོ་རུབ་འདུག
མ་རེད། འདྲ་པར་དེ་མོས་བསྐྱོན་པ་མ་རེད། ཐུར་བཟའ་ལ་གློ་བུར་བའི་དབུགས་
དབྱུང་ལན་གཅིག་བྱུང་།
མོ་ཁི་རེན་ནུས་དང་མཉམ་དུ་ཕུ་རཱ་རྒུའི་ནག་རོག་རོག་གི་ཁྲོམ་སྲང་བརྒྱུད་ནས་རང་
ཁྱིམ་དུ་ལོག མོའི་ཡིད་ལ་ཐན་ཁེ་པར་དུ་བསྐྱོན་པའི་ཉིན་མོ་དེ་དག་འཁོར་བྱུང་། ཁོ་ཚོ་
ཐམས་ཅད་ཇི་འདྲའི་གླེན་པ་ཞིག་རེད་ཨང་། ཁོ་ཚོས་རང་ཉིད་ཀྱིས་མེས་རྒྱལ་གྱི་ཆེད་དུ་
རང་སྲོག་འབེན་ལ་འཇོག་བཞིན་པར་རློམ་ཡོད་མོད། འོན་ཏེ། དོན་དུ་ཁོ་ཚོས་ཤེས་མེད་
ཚོར་མེད་ངང་ཨུ་རུ་སུའི་ཉེན་རྟོག་པར་ཞབས་འདེགས་ཞུས་འདུག
མོ་ཞོགས་པའི་ཆུ་ཚོད་གཅིག་དང་ཕྱེད་ཀ་ཙམ་ལ་ཁྱིམ་དུ་བསླེབས། ཐའོ་མཱ་སི་
གཞི་ནས་གཉིད་དུ་ཡུར་འདུག་ལ། ཁོའི་སྐྲ་གསེང་ནས་བུད་མེད་ཅིག་གི་དྲི་མ་ཁ་མོ་དེ་
མནམས་འོངས། དེའང་བུད་མེད་ཅིག་གི་ཁོག་སྨད་ཀྱི་དྲི་མ་རེད།
ཆགས་པའི་གཏམ་དག་སྨྲ་བ་ནི་དོན་དུ་རིང་བོ་མ་སོང་བར་འཁྲིག་པའི་བདེ་བ་ལ་
འཇུག་སྲིད་པའི་སྔོན་བརྡ་སྦྲན་པ་ཞིག་ཡིན་མོད། འོན་ཏེ། མི་འགྱང་བར་ཅིས་ཀྱང་སྔོན་
བརྡ་སྦྲན་པ་ནང་བཞིན་འཁྲིག་པ་སྤྱོད་སྲིད་པའི་ངེས་པའང་ཡེ་ནས་མེད། ཡང་གཅིག་
བཤད་ན། ཆགས་པའི་གཏམ་དག་སྨྲ་བ་ནི་ཆ་འཇོག་གང་ཡང་མེད་པའི་འཁྲིག་སྤྱོད་ཀྱི་
ཁས་ལེན་ཙམ་དུ་ཟད།
ཐུར་བཟའ་ཚོང་སྟེགས་ཀྱི་རྒྱབ་ལོགས་སུ་བསྡད་ནས་འགྲོན་པོ་དག་ལ་ཆང་རག་
འདྲེན་དུས། འགྲོན་པོ་དེ་དག་གིས་རང་འགུལ་གྱིས་མོ་ལ་ཆགས་སྲེད་ཀྱི་འཇབ་རྒོལ་མང་
དུ་བྱེད་དེ། གཅམ་བུའི་ཚིག་གམ། གསང་བའི་བརྡ། ཆགས་པའི་གཏམ། གཞན་ཡང་བསླུ་
བྲིད་དང་འཛུམ་བག ཟུར་མིག་སོགས་འདོད་པའི་རྣམ་འགྱུར་གྱི་འཇབ་རྒོལ་ཟམ་མི་ཆད།
ཐུར་བཟའ་འདི་དག་ལ་སུན་སྣང་སྐྱེའམ་ཞེ་ན་མི་སྐྱེ་སྟེ། མོར་རང་ཉིད་ཀྱི་ལུས་པོ་སྐྱེས་སུ་
དབུལ་འདོད་པའི་འདུན་པ་དྲག་པོ་ཞིག་སྐྱེས་ཡོང་ལ། མོས་རང་ཉིད་ཀྱི་ལུས་པོ་འདི་ཉིད་
འདོད་པའི་འཇབ་རྒོལ་གྱི་རླབས་རྒྱུན་འདིར་བཅོལ་ན་སྙམ།
ཐའོ་མཱ་སིས་རྣམ་ཀུན་བརྩེ་བ་དང་འཁྲིག་པ་གཉིས་ནི་ཁྱོན་ནས་མི་འདྲ་བར་ཁ་ཏ་
བྱེད་བཞིན་ཡོད་མོད། མོ་ལྟ་ཚུལ་འདིར་གཏན་ནས་མི་འཐད། ད་ལྟ། ཐུར་བཟའ་སྐྱེས་པ་
དག་གིས་ཡོངས་སུ་བསྐོར་ནས་ཡོད་ཀྱང་། མོར་ཆགས་སྲེད་ཀྱི་ཚོར་བ་ཅི་ཡང་མ་བྱུང་།
གལ་ཏེ་སྐྱེས་པ་འདི་དག་དང་ལུས་འབྲེལ་བྱུང་ན། ཚོར་བ་ཅི་འདྲ་ཞིག་ཡོད་སྲིད་དམ།
མོས་དངོས་གནས་ཚོད་ལྟ་རེ་བྱ་འདོད། ཆེས་མ་མཐའ་ཡང་ཆ་འཇོག་གང་ཡང་མེད་པའི་
འཁྲིག་སྤྱོད་ཀྱི་ཁས་ལེན་དེ་གཙིས་ནས་ཚོད་ལྟ་རེ་བྱ་འདོད།
འོན་ཏེ། གོ་བ་མི་ལོག་པར་ཞུ། འདི་ནི་མོས་ཐའོ་མཱ་སི་ལ་འཁོན་ལན་གློན་འདོད་པ་
མིན་པར། རང་ཉིད་ཀྱི་ཅི་བྱ་གཏོལ་བྲལ་གྱི་གནས་སྐབས་འདིར་ཁ་ཕྱོགས་ཤིག་འཚོལ་
འདོད་པས་ཡིན། ཐུར་བཟས་རང་ཉིད་ཐའོ་མཱ་སིའི་གདོས་ཤིག་ཏུ་གྱུར་འདུག་པ་གསལ་
བོར་རྟོགས་ཏེ། མོས་དོན་བྱ་གང་ལའང་ཧ་ཅང་ནན་ཏན་གྱིས་ཡོད་ཚད་གལ་ཆེན་དུ་
བརྩི་བ་ཐལ་དྲགས་པས། འཁྲིག་སྤྱོད་ཀྱི་གུ་ཡངས་པའི་ཆ་དང་། ཇི་མི་སྙམ་པར་འདོད་པ་
དོན་དུ་གཉེར་བ་ལས་བྱུང་བའི་ལོངས་སྤྱོད་དེ་ཡེ་ནས་ཚོར་གྱིན་མི་འདུག མོས་ཀྱང་གུ་
ཡངས་པའི་ཆ་དེར་ཚོད་ལྟ་བྱ་འདོད་ལ། དེང་གི་དུས་དང་མི་འཚམས་པའི་མོའི་བརྩེ་དུང་
གི་ལྟ་བ་འདི་ཉིད་ཇི་ལྟར་འདོར་བའི་ཐབས་སྟོན་མཁན་ཞིག་བྱུང་ནའང་སྙམ་གྱིན་ཡོད།
བུད་མེད་གཞན་དག་ལ་མཚོན་ན། ཕོ་མོའི་བར་དུ་འདོད་པའི་རྣམ་འགྱུར་སྟོན་པ་
ནི་རང་ཆས་སུ་མངའ་བའི་འཇོན་ཐང་ཞིག་གམ། གླེང་རིན་མེད་པའི་རྒྱུན་ལྡན་གྱི་གོམས་
གཤིས་ལྟ་བུ་ཞིག་ཡིན་མོད། ཐུར་བཟའ་ལ་ཆ་བཞག་ན། དེ་ནི་ཕྱིས་སུ་ནན་ཏན་གྱིས་
འཚོལ་སྙེག་བྱ་དགོས་པའི་ཞིབ་འཇུག་གི་ཁྱབ་ཁོངས་ཤིག་ཏུ་གྱུར། མོས་ཁྱབ་ཁོངས་དེ་རུ་
རང་ཉིད་ཀྱི་ནུས་པའི་ལྕོགས་ཚོད་ཅི་འདྲ་ཞིག་ཡིན་མིན་གསལ་བོར་རྟོགས་འདོད། གལ་
ཏེ། ཞིབ་འཇུག་གི་ལས་ཀ་ཞིག་དང་འདྲ་བར་གལ་ཆེན་དང་གཟབ་ནན་ཏུ་གྱུར་ཚེ། ད་
ནི་འདོད་པའི་རྣམ་འགྱུར་རང་སྟེང་གི་བག་ཡངས་པའི་ཆ་དེ་ཤོར་ནས་བཙན་ཤེད་དམ།
བསམ་གཟས་པ། ཚད་ལས་བརྒལ་བའི་དོན་ཞིག་ཏུ་གྱུར་པ་རེད་ལ། ཁས་འཆེ་བ་དང་
ཆ་འཇོག་མེད་པའི་ཕྱོགས་གཉིས་ལ་ཡང་ལྕི་དང་ཆེ་ཆུང(འོན་ཏེ། ཕྱོགས་འདི་གཉིས་ལ་
ཡང་ལྕི་མ་ཤོར་བར་ཆ་སྙོམས་སུ་འཇོག་པ་ནི་འདོད་པའི་རྣམ་འགྱུར་གྱི་ཆེས་མཛེས་པའི་
ཆ་དེའོ)འཆོར་དུ་བཅུག་པ་རེད། མོ་རྣམ་ཀུན་ཁས་འཆེ་བར་རྔམ་པ་ལས། རང་ཉིད་ཀྱིས་
ཁས་འཆེས་པ་གང་དེར་ཆ་འཇོག་ཅི་ཡང་མེད་པའི་ཐད་ལ་གསལ་ཁ་འདོད་ཀྱི་མེད། ཡང་
ན། ཕར་བལྟས་ཚོད་དུ་མོ་ནི་ལུས་ཚུགས་མི་ཐུབ་པའི་བུད་མེད་ཅིག་ཡིན་པའི་སྣང་བ་
སྟེར་མོད། འོན་ཏེ། སྐྱེས་པ་སུ་ཞིག་གིས་རེ་བ་ཡོད་པར་བསམས་ནས་མོ་ལ་འདོད་པའི་
རྣམ་འགྱུར་བསྟན་ཚེ། མོས་དེ་མ་ཉིད་དུ་གང་དེའི་རེ་བ་སྟོང་ཟད་དུ་གཏོང་བར་བྱེད། དེ་
བས། སྐྱེས་པ་རྣམས་ཀྱིས་ཐུར་བཟའ་ནི་བསམ་པ་གནག་ཅིང་གཡོ་སྒྱུ་ཆེ་བའི་བུད་མེད་
ཅིག་ཏུ་ངོས་འཛིན་གྱིན་ཡོད།
ལོ་ན་བཅུ་དྲུག་ལ་སོན་ཙམ་གྱི་གཞོན་ནུ་ཞིག་ཚོང་སྟེགས་ཀྱི་མདུན་དུ་འོངས་ཤིང་།
རྐུབ་སྟེགས་སྟོང་བ་ཞིག་བཙལ་ཏེ་མར་བསྡད་བྱུང་། ཁོའི་སྐད་ཆ་རུ་ཆགས་སྲེད་ཀྱི་ནང་
དོན་དུ་མ་ཞིག་འདྲེས་འདུག་ལ། དེ་ནི་བྲིས་ནས་ནོར་བའི་རི་མོ་ཞིག་གི་ཐིག་རིས་བཞིན་
དེ་ལྟར་བཏང་སྙོམས་སུ་གཞག་ཏུ་མེད་ཅིང་། གསུབ་ཏུའང་དཀའ་བ་ཞིག་རེད།
“ཁྱེད་ཀྱི་བརླ་དེ་ཇི་འདྲའི་མཛེས་པ་ལ་ཨང་།” ཁོས་དེ་ལྟར་བཤད་བྱུང་།
“དེ་ལྟར་བཤད་ན། ཁྱེད་ཀྱིས་ཤིང་གི་ཚོང་སྟེགས་འདི་བརྟོལ་ནས་མཐོང་ལོས་ཐུབ་
སྙམ་འོངས།” ཐུར་བཟས་ལོན་འདི་ལྟར་བཏབ།
“ངས་ཁྱེད་རང་ངོ་ཤེས་ཀྱི་ཡོད། ངས་ཁྲོམ་སྲང་དུ་ཁྱེད་རང་མཐོང་མྱོང་།” གསར་བུ་
ལོ་ཆུང་དེས་འདི་ལྟར་འགྲེལ་བཤད་ལྟ་བུ་ཞིག་བྱས།
ཐུར་བཟའ་འགྲོན་པོ་གཞན་དག་ལ་སྣེ་ལེན་བྱ་བར་སོང་ཞིང་། གཞོན་ནུ་དེས་བྷི་རན་
རྡེ་རྒུན་ཆང་ཞིག་བཤད་པ་མོས་མ་གོ་ཁུལ་བྱས།
“ང་སྔོན་ཏག་ཏག་ཏུ་ཕོ་ལོ་བཅོ་བརྒྱད་ལ་སོན་པ་ཡིན།” གཞོན་ནུས་འདི་ལྟར་འུར་
བརྒྱབ་བྱུང་།
“དེས་ན་ཆོག་གི ཐོབ་ཐང་འཛིག་ཡིག་ང་ལ་སྟོན་དང་།”
“སྐྱིད་པོ་མ་དྲན།” གཞོན་ནུས་དེ་ལྟར་བཤད་བྱུང་།
གཞོན་ནུས་སྐད་ཆ་ཚིག་གཅིག་ཀྱང་མ་བཤད་པར་ཡར་ལངས་ནས་ཕྱིན་སོང་། ཕལ་
“དེས་ན་སྐོམ་ཆུ་འཐུང་རྒྱུ་བྱོས།”
ཆེར་ཆུ་ཚོད་ཕྱེད་ཀ་ཙམ་འགོར་རྗེས།
ཁོ་ཡང་བསྐྱར་ཕྱིར་ཡོང་ནས་ཚོང་སྟེགས་ཀྱི་མདུན་
དུ་བསྡད་ཅིང་། སྤྱོད་པ་ཡ་མ་ཟུང་ཞིག་སྟོན་གྱིན་འདུག་ལ། ཁའི་ཆང་དྲི་ནི་ཕལ་ཆེར་
གོམ་པ་གསུམ་བཞིའི་མཚམས་ནས་ཀྱང་ཚོར་ཐུབ།
“སྐོམ་ཆུ་ཞིག་འཁྱེར་ཤོག་དང་།”
“ཁྱེད་རང་ར་བཟི་འདུག ”
གཞོན་ནུ་དེས་ཐུར་བཟའི་རྒྱབ་རོལ་གྱི “ན་མ་ལོན་པའི་མི་ལ་ཆང་རག་བཙོང་མི་
ཆོག” ཅེས་པ་དེ་བསྟན་ནས “བྱང་བུ་དེ་རུ་ཁྱེད་ཀྱིས་ང་ལ་ཆང་བཙོང་མི་ཆོག་ཅེས་
བཤད་ཡོད་པ་མ་གཏོགས” ཁོས་མཛུབ་མོའི་ཕྱག་རྒྱ་དགོད་བྲོ་བ་ཞིག་གིས་ཐུར་བཟའ་
སྟོན་བཞིན་དུ “ང་ལ་བཟི་བའི་དབང་ཆ་མེད་ཅེས་བྲིས་འདུག་གམ” ཟེར།
“ཁྱེད་གང་ཞིག་ཏུ་འདི་ལྟར་ར་བཟི་བ་ཡིན་ནམ།” ཐུར་བཟས་དེ་ལྟར་དྲིས་བྱུང་།
“ཁ་གཏད་ཀྱི་ཆང་ཁང་ཆུང་ངུ་ཀན་ནས།” ཁོས་ག་ཞ་ཆེས་ཆེར་སྒྲོག་བཞིན་ཡང་
བསྐྱར་སྐོམ་ཆུ་ཕོར་བ་གང་འཁྱེར་ཤོག་ཟེར།
“ཨེ་རེད། དེས་ན་ཁྱེད་དེ་གར་མི་སྡོད་པར་འདིར་འོངས་ནས་ཅི་བྱེད།”
“རྒྱུ་མཚན་ནི་ངས་ཁྱེད་རིག་ན་འདོད་ཀི” གཞོན་ནུས་དེ་ལྟར་བཤད་ཅིང་། དེ
ནས “ངས་ཁྱེད་རང་བློར་འབབ་ཀྱི་འདུག” ཅེས་བརྗོད་བྱུང་།
སྐད་ཆ་འདི་བཤད་དུས། གཞོན་ནུ་དེའི་གདོང་ནས་རྣམ་འགྱུར་དགོད་བྲོ་བ་ཞིག་
བསྟན་ཡོང་། ཁོས་མོ་ལ་འཕྱ་སྨོད་བྱེད་ཀྱིན་ཡོད་དམ། གཅམ་བུ་བྱེད་བཞིན་ཡོད། ཡང་ན་
ཀུ་རེ་རྩེ་བཞིན་ཡོད། མོས་དངོས་གནས་ཆ་འཇོག་གང་ཡང་མ་རྙེད། ཡང་གཅིག་བཤད་ན།
ཁོ་རང་བཟི་དྲགས་ཏེ་རང་ཉིད་ཀྱིས་ཅི་ཞིག་འཆད་ཀྱིན་པའང་ཚོར་གྱི་མེད་ངེས།
མོས་གཞོན་ནུ་དེའི་མདུན་ལ་སྐོམ་ཆུ་ཕོར་བ་གང་བཞག་རྗེས། སྐུ་མགྲོན་གཞན་དག་
ལ་སྣེ་ལེན་བྱ་བར་ཕྱིན་སོང་། “ངས་ཁྱོད་བློར་འབབ་ཀྱི་འདུག” ཡིག་འབྲུ་འདི་དག་
གིས་ཕོ་གསར་དེའི་ལུས་སྟོབས་ཡོངས་སུ་འཛད་དུ་བཅུག་པ་འདྲ། ད་ནི་ཁོས་ཅི་ཡང་མི་
བཤད་པར་སྐོམ་ཆུའི་རིན་པ་ཚོང་སྟེགས་སུ་བཞག་རྗེས་ཕྱིར་བུད་སོང་ལ། ཁོ་སོང་བ་ཐུར་
བཟས་ཀྱང་ཚོར་མ་བྱུང་།
གཞོན་ནུ་དེ་སོང་ནས་ཅང་མ་འགོར་བར། ཝོར་ཐི་ཁ་ཕོར་བ་གསུམ་པ་ལེན་
མཁན་གྱི་སྐྱེས་པ་གཟུགས་ཐུང་ཀླད་བྱི་དེས “ལྕམ་སྐུ་ཞབས་ལགས། ཁྱེད་ཀྱིས་རང་ཉིད་
ལ་ན་མ་ལོན་པའི་མིར་ཆང་རག་བཙོང་བའི་དབང་ཆ་མེད་པ་མཁྱེན་གསལ་རེད” ཅེས་
བཤད་བྱུང་།
“རེད་དེ། ངས་ཀྱང་ཁོ་ལ་ཆང་རག་བཙོངས་མེད། ངས་བཙོངས་པ་ནི་སྐོམ་ཆུ་ཕོར་
བ་གང་ཡིན།”
“ཁྱེད་ཀྱིས་ཁོར་བླུགས་པའི་སྐོམ་ཆུ་རུ་ཅི་ཞིག་བསྲེས་ཡོད་པ་ངས་གསལ་བོར་
མཐོང་བྱུང་།"
“ཁྱེད་ཀྱིས་སྒྲོ་ཅི་ཞིག་འདོགས་ཀྱིན་ཡོད་དམ།” ཐུར་བཟས་སྐད་བརྒྱབ་བྱུང་།
“ད་དུང་ཝོར་ཐི་ཁ་ཕོར་བ་གང་འཁྱེར་ཤོག” སྐྱེས་པ་ཀླད་བྱི་དེས་དེ་ལྟར་བཤད་
ཅིང་། དེ་ནས་མུ་མཐུད་དུ “ངས་ཁྱེད་ལ་མཉམ་བཞག་ནས་རིང་བོ་ཕྱིན་སོང” ཞེས་པའི་
ཚིག་ཅིག་ཀྱང་ཁར་བསྣན་བྱུང་།
སྐབས་འདིར་སྐྱེས་པ་གཟུགས་རིང་ཞིག་ཚུར་འོངས་ནས “ད་ཆོག་གི ཁྱི་ཁ་ཚུམས
ཤིག མཛེས་མ་ཞིག་མིག་གི་ལོངས་སྤྱོད་དུ་གྱུར་པ་ནི་རང་ཉིད་ཀྱི་བསོད་ནམས་ཤིག་རེད་
མི་འདོད་དམ” ཞེས་བཤོལ་འདེབས་པའི་ཚུལ་གྱིས་བརྗོད་བྱུང་། ད་ཅི་ཚོང་སྟེགས་ཀྱི་
གུད་དུ་ཡོང་དུས། ཁོས་དོན་དག་ཡོད་ཚད་གསལ་བོར་མཐོང་ཡོད།
“བར་མེད་སར་ཁྱིའུ་མ་འདེབས། དོན་འདི་ཁྱེད་དང་འབྲེལ་བ་ཅི་ཡང་མེད།” སྐྱེས་
པ་ཀླད་བྱི་དེས་འུར་བརྒྱབ་བྱུང་།
“འོ་ན་ཁྱེད་དང་འབྲེལ་བ་ཅི་ཞིག་ཡོད་དམ། ཁྱེད་ཀྱིས་གསལ་བཤད་ཅིག་བྱོས་
དང་།” སྐྱེས་པ་གཟུགས་རིང་དེས་འདི་ལྟར་བཤད།
ཐུར་བཟས་སྐྱེས་པ་ཀླད་བྱི་དེའི་རེ་བ་ལྟར་ཝོར་ཐི་ཁ་ཕོར་བ་གང་དྲངས་མ་ཐག ཁོས་
དབུགས་ཐེངས་གཅིག་གིས་འཐུངས་ཤིང་། ཆང་རིན་སྤྲད་རྗེས་ཕྱིར་ལོག་སོང་།
“ཁྱེད་ལ་ངོ་མ་ཐུགས་རྗེ་ཆེ་ཞུ།” ཐུར་བཟས་སྐྱེས་པ་གཟུགས་རིང་དེར་འདི་ལྟར་བརྗོད།
“འདི་ཙམ་ལ་ཐུགས་དོགས་མེད་པ་ཞུ།” སྐྱེས་པ་གཟུགས་རིང་དེས་དེ་ལྟར་ལབ་
ཞོར་ཕྱིར་བུད་སོང་།
ཉིན་འགའི་རྗེས་སུ། སྐྱེས་པ་གཟུགས་རིང་དེ་ཡང་བསྐྱར་ཆང་ཁང་དུ་མངོན་བྱུང་།
ཐུར་བཟས་ཁོ་མཐོང་མ་ཐག་གྲོགས་པོ་གང་ཞིག་ལ་ཕྲད་པ་ནང་བཞིན་ཁོར་ཕྱོགས་ནས་
འཛུམ་ཙམ་བྱས་ཤིང “ངས་ཁྱེད་ལ་ཡང་བསྐྱར་བཀའ་དྲིན་ཞིག་ཞུ་དགོས། སྐྱེས་པ་ཀླད་
བྱི་དེ་དངོས་གནས་སུན་པོ་ཞིག་འདུག” ཅེས་བརྗོད་བྱུང་།
“ད་དོན་དེར་འདང་མ་རྒྱག”
“ཉིན་དེར་ཁོས་ང་ལ་སྙད་རྐོ་དོན་ཅི་ཡིན་ནམ།”
“ཁོ་ཆང་འཐུང་ཞིག་ཡིན་པ་ཙམ་རེད། ངས་ཡང་བསྐྱར་ཁྱེད་ལ་རེ་བ་ཞིག་ཞུ། ད་ནི་
དོན་དེ་རྗེད་པར་གྱིས་ཤིག་
“ཁྱེད་ཀྱིས་ང་ལ་རེ་བ་འདི་འདྲ་ཞིག་བཏོན་ཚར་ཕྱིན། ད་ནི་ངས་ཀྱང་དོན་དེ་
བརྗེད་དུ་འཇུག”
སྐྱེས་པ་གཟུགས་རིང་དེས་མོར་ཕུར་ཚུགས་སུ་ཅེར་ནས “ཁྱེད་ཀྱིས་ང་ལ་ཁས་ལོངས་
ཤིག”ཟེར།
“ངས་ཁྱེད་ལ་ཁས་བླངས་པ་ཡིན།”
“ཁྱེད་ཀྱིས་ང་ལ་ཁས་གང་ཞིག་བླངས་པ་འདིས། ངའི་སེམས་སུ་དགའ་སྤྲོ་ངེས་ཅན་
ཞིག་སྐྱེས་ཡོང་།” སྐྱེས་པ་དེས་འདི་ལྟར་སྨྲ་བཞིན་དུ་མོར་དྲང་ཐད་དུ་བལྟས་ནས་བསྡད།
འདི་ནི་ཁོ་ཚོས་མངོན་སུམ་འཛེམ་མེད་དུ་ཕན་ཚུན་ལ་འདོད་པའི་རྣམ་འགྱུར་སྟོན་
བཞིན་པ་རེད་ཨང་། འདོད་པའི་རྣམ་འགྱུར་དེ་ནི་ཡིད་བརྟན་དཀའ་ཞིང་སེམས་ཀྱི་འདུན་པ་ཙམ་
ཡིན་ཡང་། དེས་ནི་གཞི་ནས་མི་འགྱང་བར་འཁྲིག་པ་སྤྱོད་སྲིད་པའི་སྔོན་བརྡ་སྦྲོན་གྱིན་འདུག
“ཕུ་རཱ་རྒུའི་ཁྲོམ་སྲང་ངན་ངོན་འདིར་ཁྱེད་ལྟ་བུའི་བུད་མེད་ཅིག་ལ་ཇི་ལྟར་ཕྲད་པ་
ཡིན་ནམ།”
“འོ་ན། ཁྱེད་ཉིད་ཕུ་རཱ་རྒུའི་ཁྲོམ་སྲང་ངན་ངོན་འདིར་ཅི་བྱེད་དུ་ཡོང་བ་ཡིན་ནམ།”
ཁོས་མོ་ལ་རང་ཉིད་གནས་འདི་དང་ཐག་མི་རིང་བ་ཞིག་ན་བསྡད་ཡོད་ཚུལ་བཤད་
ཅིང་། ཁོ་ནི་བཟོ་བོ་ཞིག་ཡིན་ཚུལ་དང་། ཐེངས་སྔོན་མར་ལས་ཚོགས་ནས་ཕྱིར་ཁྱིམ་དུ་
ལྡོག་དུས་འདི་གར་དབུགས་ངལ་ཙམ་གསོས་རབས་སོགས་བརྗོད་བྱུང་།
མོས་ཐའོ་མཱ་སི་ལ་བལྟས་ནས་འདུག འོན་ཏེ། མོས་བལྟ་ས་ནི་ཁོའི་མིག་ཟུང་མ་ཡིན་
པར་མིག་ཟུང་གི་གོང་ཙམ་ཞིག་སྟེ། ཁོའི་སྐྲ་ལོ་རེད། དེ་ལས་བུད་མེད་གཞན་ཞིག་གི་ཁོག་
སྨད་ཀྱི་དྲི་མ་ཐུལ་ཡོང་།
“ཐའོ་མཱ་སི། ངས་ངོ་མ་སྲོན་དཀའ་བར་འདུག ངས་ཀྱང་རང་ཉིད་ཀྱིས་འཁང་ར་
བྱས་ན་མི་འགྲིག་པ་གསལ་བོར་ཤེས་ཡོད། ཁྱོད་རང་ངའི་ཆེད་དུ་ཕུ་རྭ་རྒུར་ཡོང་བ་ནས
བཟུང་། ངས་ནམ་ཡང་ཀོ་ལོང་མི་བྱེད་པར་འབད་པ་བྱེད་བཞིན་ཡོད་ལ། ཀོ་ལོང་བྱའང་
མི་འདོད། ཡིན་ཡང་། ངས་ངོ་མ་ཀོ་ལོང་མི་བྱེད་ཀ་མེད་རེད། ང་ལ་དེ་འགོག་པའི་སྟོབས་
ཤུགས་ཅི་ཡང་མི་འདུག ཁྱོད་ཀྱིས་ང་ལ་དེ་འགོག་པའི་གྲོགས་ཤིག་གྱིས་དང་།”
ཁོ་རང་མོའི་དཔུང་བར་འཁྲིལ་ཏེ། མོ་ཁྲིད་ནས་ལོ་འགའི་སྔོན་ལ་ཁོ་གཉིས་རྒྱུན་
དུ་འཆམ་འཆམ་ལ་འགྲོ་སའི་གླིང་ག་ཆུང་ངུ་དེར་སོང་།
དེ་རུ་མདོག་སྔོན་པོ་དང་སེར་
པོ། དམར་པོ་སོགས་ཀྱི་རྐུབ་སྟེགས་ཇི་སྙེད་ཅིག་མཆིས་ལ། ཁོ་གཉིས་རྐུབ་སྟེགས་ཤིག་ཏུ་
བསྡད་རྗེས། ཐའོ་མཱ་སིས་མོར “ངས་ཤེས་ཡོད། ངས་ཁྱོད་ལ་ཅི་ཞིག་མཁོ་བ་གསལ་བོར་
ཤེས་ཡོད། ངས་ཡོད་ཚད་ལ་གྲ་སྒྲིག་བྱས་ཟིན་པས། ད་ནི་ཁྱོད་རང་རི་བོ་ཕེ་ཧྥུན་གྱི་རྩེ་ལ་
སོང་ཞིག” ཅེས་བརྗོད་བྱུང་།
མོས་ཅི་ཡིན་ཆ་མ་འཚལ་བར “རི་བོ་ཕེ་ཐུན་གྱི་རྩེ་ལ་སོང་ཟེར་རམ། དེར་སོང་ནས་
ཅི་བྱེད” ཅེས་དྲིས་བྱུང་།
ཁྱོད་རི་བོ་དེའི་མཐོ་སར་བུད་དང་རང་བཞིན་གྱིས་ཤེས་ངེས།”
མོར་འགྲོ་འདོད་གཏན་ནས་མ་བྱུང་། མོའི་ལུས་སྟོབས་ཤིན་ཏུ་ཞན་པས་རྐུབ་སྟེགས་
ལས་ཀྱང་ལྡང་དཀའ་བའི་ཚོད་རེད། ཡིན་ཡང་ཐའོ་མཱ་སིའི་བཀའ་གཅོག་མ་བཏུབ་པས་
མོས་ཨམ་གཙིགས་བསྡམས་ནས་ཡར་ལངས་བྱུང་།
ཕྱིར་ཐའོ་མཱ་སིར་ལྟ་དུས། ཁོ་མུ་མཐུད་དུ་རྐུབ་སྟེགས་སུ་བསྡད་འདུག་ལ། མོར་ཕྱོགས་
ནས་ཧ་ལམ་ཡིད་ཚིམས་པ་ལྟ་བུའི་འཛུམ་མདངས་ཤིག་མངོན་ནས་འདུག ཁོས་མོའི་ཕྱི་ཕྱིར་
ལག་པ་དབྱུག་དབྱུག་ཙམ་བྱེད་པ་ནི་ཕལ་ཆེར་མོ་ལ་སྐུལ་མ་བྱེད་པའི་དོད་དུ་ཡིན་པ་འདྲ།
ཕེ་ཧྥུན་བྱ་བ་ནི་ཕུ་རཱ་རྒུའི་གྲོང་ཁྱེར་གྱི་ཡུལ་དབུས་སུ་ཡོད་པའི་རི་དེའུ་ཞིག་ཡིན།
ཡ་མཚན་པ་ཞིག་ལ། མོ་རི་འདབས་སུ་བསླེབས་དུས་དེ་གར་མི་ཞིག་གི་གྲིབ་མ་ཙམ་ཡང་
མཐོང་ཡུལ་དུ་མ་གྱུར། ཡ་མཚན་པ་ལ་ཨང་། རྣམ་ཀུན་ཕུ་རཱ་རྒུའི་མི་མང་བོ་ཞིག་འདི་
གར་ཡོང་ནས་མཁའ་དབུགས་གཙང་མ་རེ་རྔུབ་པར་བྱེད། འདི་ལྟར་དྲན་མ་ཐག མོའི་
སེམས་པ་གློ་བུར་དུ་བློང་བློང་བོར་གྱུར། འོན་ཏེ། རི་ལམ་ཀྱ་ཀྱུ་དེ་ནི་དེ་ལྟར་དབེན་ཞིང་
འཇགས་ལ། དབེན་ཞིང་འཇགས་པའི་རྣམ་པ་དེས་མི་སེམས་བདེ་ལ་འགོད་ཐུབ། དེ་བས།
སྔོན་ཏག་ཏག་གི་འཚུབ་སྣང་མོའི་སེམས་ནས་གར་སོང་ཆ་མེད་དུ་གྱུར་ཅིང་། གཡོ་བ་མེད་
པའི་ཡིད་ཆེས་ཤིག་དང་བཅས་རི་ལྗོངས་དེའི་ཕང་བར་ཞུགས། མོ་ཡར་འཛེག་བཞིན་པའི་
ཞར་ལ། སྐབས་སྐབས་སུ་ཕྱིར་འཁོར་ནས་རྒྱབ་ཕྱོགས་ལ་ལྟ་དུས། དེ་རུ་ཁང་བརྩེགས་དང་
ཟམ་པས་ཁེངས་འདུག་ལ། ཆོས་ཁང་གི་ཡང་ཐོག་ཏུ་བཞེངས་པའི་དམ་པ་རྣམས་ཀྱིས་ཁུ་
ཚུར་དགུང་ལ་འཕྱར་ཅིང་། རྡོ་ཡི་མིག་ཟུང་རེ་རེ་སྤྲིན་དཀར་གྱི་རླབས་རྩེར་ཅེར་འདུག
འདི་ནི་འཇིག་རྟེན་འདིར་ཆེས་མཛེས་པའི་གྲོང་ཁྱེར་ཞིག་ཡིན་ཨང་།
མོ་རི་དེའུ་དེའི་ཆེས་མཐོ་སར་བསླེབས་བྱུང་། ནམ་རྒྱུན་འཁྱགས་ཞོ་དང་པར་རིས།
ཀ་ར་གོ་རེ་སོགས་བཙོང་སའི་ཕ་རོལ་ཏུ། མུ་མཐའ་བྲལ་པའི་སྤང་ཐང་གཡེར་མོ་ཞིག་མུ་
ནས་མུ་རུ་བརྒྱངས་འདུག་ལ། མཚམས་མཚམས་སུ་ད་གཟོད་ལྗོན་པ་རེ་གཉིས་ཤིག་མཐོང་
ཐུབ། མོས་དེ་གར་མི་རེ་ཟུང་ཡོད་པ་མཐོང་བས་དེ་དག་དང་ཉེ་བར་བཅར། ཅི་ཙམ་ཉེར་
བར་བཅར་བ་དེ་ཙམ་གྱིས་མོས་རང་ཉིད་ཀྱི་གོམ་འགྲོས་ཇེ་དལ་དུ་བཏང་། དེ་རུ་ཁྱོན་
བསྡོམས་མི་དྲུག་འདུག་ལ། ལ་ལ་ཞིག་ཡར་འགྲེང་ནས་འགུལ་ཙམ་ཡང་མི་བྱེད། ཁ་ཤས་
ཤིག་ག་ལེར་ཕར་འགྲོ་ཚུར་འོང་བྱེད་ཅིང་། དེ་ལ་ཀའོ་ཧྥུའུ་རྩེ་མཁན་གྱིས་ས་བབ་ཀྱི་བདེ་
སྙོམས་དང་སྤོ་ལོ་རྩེ་བྱེད་ཀྱི་དབྱུ་གུའི་ལྕི་ཚད་ལ་བརྟག་པ་སོགས་འགྲན་བསྡུར་ལ་སྟ་གོན་
བྱེད་བཞིན་པའི་སྟངས་ཀ་ཞིག་མངོན་འདུག
མོ་གཞི་ནས་ཁོ་ཚོའི་འཁྲིས་སུ་བརྟོལ་བྱུང་། མི་དེ་དྲུག་གི་གྲས་སུ་གསུམ་གྱི་ཡོང་དོན་
ནི་ཅིས་ཀྱང་ཐུར་བཟའ་དང་གཅིག་ཡིན་པ་འདྲ་སྟེ། ཁོ་ཚོ་སེམས་འཁྲུགས་ནས་སྡོད་ཚུགས་
ཀྱི་མི་འདུག ཕར་བལྟས་ཚོད་དུ་དོགས་གཞི་གང་མང་ཞིག་ཀྱང་ཡོད་པར་སྣང་། ཡིན་ཡང་།
གཞན་ལ་སུན་སྣང་བསྐྱེད་དོགས་ཀྱིས་ཅི་ཡང་མི་སྨྲ་བར་འདུག་ཅིང་། ཏག་ཏག་ཅི་ཞིག་ཤེས་
འདོད་པའི་མིག་འོད་ཅིག་གིས་ཕྱོགས་ཕྱོགས་སུ་མིག་ཉུལ་བྱེད་བཞིན་མཆིས།
མི་གཞན་གསུམ་ནི་ཐུགས་དཀྱེལ་ཡངས་ཤིང་བྱམས་སྙིང་རྗེ་ཡི་བདག་ཉིད་ཅན་དུ་
མཐོང་ལ། མི་གཅིག་གི་ལག་ཏུ་མེ་མདའ་ཞིག་ཐོགས་འདུག ཁོས་ཐུར་བཟའ་མཐོང་མ་ཐག་
འཛུམ་ཙམ་བྱས་མུར། ལག་པའི་ཕྱག་རྒྱ་ཞིག་བཏོད་དེ “རེད། གནས་འདི་རེད” ཟེར།
མོས་མི་དེར་ཕྱོགས་ནས་མགོ་བོ་ལྡེམ་ཙམ་བྱས་ཤིང་དོགས་མི་བདེ་བའི་སྣང་བ་
འགོག་མེད་ཅིག་བྱུང་།
སྐྱེས་པ་དེས་ཡང་བསྐྱར “ནོར་འཁྲུལ་མི་འབྱུང་བའི་ཆེད་དུ་ངས་ད་དུང་ཐེངས་ཤིག་
འདྲི། འདི་ནི་ཁྱེད་རང་ཉིད་ཀྱི་བསམ་ཚུལ་ཡིན་ནམ” ཞེས་དྲིས་བྱུང་།
“མིན། འདི་ངའི་བསམ་ཚུལ་མིན” ཞེས་བརྗོད་རྒྱུ་ནི་དོན་དུ་ལས་སླ་མོ་ཞིག་རེད།
འོན་ཏེ་ཐའོ་མཱ་སིས་མོ་ལ་དེ་འདྲའི་ཡིད་ཆེས་ཤིག་བཅངས་འདུག་པས། མོས་ཁོ་རང་ཡི་ཆད་
དུ་འཇུག་ག་ལ་རུང་། རྒྱ་ལ་ཕྱིར་ཁྱིམ་དུ་ལོག་ཚེ་མོས་ཁ་གཡར་ས་ཅི་ཞིག་འཚོལ་ཨང་། དེར་
བརྟེན། མོས ་“ཡིན། ལོས་ཡིན། འདི་ནི་ངའི་བསམ་ཚུལ་ཡིན" ཞེས་བཤད།
མེ་མདའ་ཐོགས་པའི་སྐྱེས་པ་དེས་མུ་མཐུད་དུ “ངས་ཁྱེད་ལ་དྲི་བ་འདི་འདྲི་དོན་ཁྱེད་
ཀྱིས་ངེས་པར་དུ་མཁྱེན་དགོས་ཏེ། ང་ཚོས་ཅིས་ཀྱང་འདིར་འོང་ངོ་ཅོག་ནི་རང་ཉིད་འཆི་
འདོད་མཁན་འབའ་ཞིག་ཡིན་པ་ཤེས་དགོས། དེ་མིན་ན་གཏན་ནས་ལག་འགུལ་མི་སྲིད། ང་
ཚོ་ནི་མི་དེ་རིགས་ལ་ཞབས་ཕྱི་སྒྲུབ་མཁན་ཙམ་ཡིན” ཞེས་ནན་གྱིས་རྣོན་ཙམ་བྱེད།
ཁོས་དོགས་གཞི་གང་ཞིག་གི་མིག་འོད་ཡང་བསྐྱར་ཐུར་བཟའི་ལུས་ལ་བསྲིངས་
འོངས་པས། མོས “ཡིན། ཁྱེད་ཀྱིས་ཐུགས་དོགས་མ་གནང་། འདི་ནི་ངའི་བསམ་ཚུལ་
ཡིན” ཞེས་སླར་ཡང་སྐྱེས་པ་དེར་ཁག་ཐེག་ཅིག་མི་བྱེད་ཀ་མེད་དུ་གྱུར།
“ཁྱེད་རང་ཆེས་ཐོག་མ་དེ་བྱ་འདོད་དམ།” ཁོས་འདི་ལྟར་དྲིས་བྱུང་།
མོས་རང་ཉིད་ཀྱི་སྲོག་ཁྲིམས་ཕྱིར་བསྒྱང་འདོད་དེ། ཆུང་དུ་ན་སྐད་ཅིག་ཙམ་ཡིན་
ཡང་བླ།
“མིན་མིན། ངས་ཁྱེད་ལ་ཞུ་བ་བྱེད། གལ་སྲིད་བསྒྱུར་དུ་མཆིས་ན། ང་རང་ཆེས་
མཐའ་མ་དེ་བྱ་འདོད།”
“གང་འདོད་གྱིས།” སྐྱེས་པ་དེས་འདི་ལྟར་བཤད་རྗེས་མི་གཞན་གཉིས་ཀའི་ཕྱོགས་
སུ་སོང་། ཁོའི་ལག་རོགས་དེ་གཉིས་ཀས་མཚོན་ཆ་བཟུང་མི་འདུག་ལ། ཁོ་གཉིས་ནི་
གནས་འདིར་འཆི་རུ་འོངས་པའི་མི་རྣམས་ལ་བདག་སྐྱོང་བྱེད་མཁན་རེད། ཁོ་གཉིས་ཀ་
འཆི་མཁན་དག་གི་དཔུང་བ་ལ་འཇུས་ཤིང་། ཁོ་ཚོ་དང་མཉམ་དུ་སྤང་ཐང་ནས་ག་ལེར་
སོང་། གཡུ་ལོ་ཐགས་སུ་བཀྲ་བའི་ནེའུ་གསིང་དེ་ནི་མུ་མཐའ་མེད་པར་རྒྱང་ལ་བསྲིངས་
འདུག རང་མོས་སྒོས་སྲོག་ཁྲིམས་འཁུར་བའི་མི་དེ་དག་གིས་རང་ཉིད་ལ་ལྗོན་པ་རེ་
གདམ་ཆོག་པ་ཡིན། འོན་ཏེ། མི་དེ་གསུམ་གས་འགྲོ་མཚམས་བཞག་ནས་དུས་ཡུན་རིང་
བོ་ཞིག་ལ་ཅེར་ནས་བསྡད་ཀྱང་། རང་ཉིད་ལ་ལྗོན་པ་གང་ཞིག་གདམ་དགོས་པར་སྔར་
བཞིན་ཐེ་ཚོམ་དུ་གྱུར། ཆེས་མཐའ་མར། མི་གཉིས་ཀྱིས་གཞི་ནས་གཡེར་ཤིང་གི་ལྗོན་
པ(༥)གཉིས་བདམས་བྱུང་། རེད་དེ། མི་གསུམ་པ་དེ་ད་དུང་མུ་མཐུད་དུ་རྒྱང་ལ་
འགྲོ་བཞིན་འདུག ཁོས་རང་ཉིད་འཆི་སའི་ལྗོན་པ་འོས་འཚམས་ཤིག་ད་དུང་རྙེད་མ་
བྱུང་། ལག་རོགས་པ་དེ་ད་དུང་བྱམས་བརྩེ་དང་བཅས་ཁོའི་དཔུང་བར་འཇུས་འདུག་ཅིང་།
སུན་སྣང་ཅི་ཡང་མེད་པར་ཁོ་དང་བསྡོངས་ནས་འགྲོ་བར་བྱེད། མཇུག་མཐར། ཁོ་རང་མུ་
མཐུད་དུ་རྒྱང་ལ་འགྲོ་མ་ཕོད་པར། ཡལ་འདབ་ཚང་ཚིང་དུ་འཁྲིགས་པའི་ཨ་འབྲས་
ཤིང་ཞིག་གི་ལོགས་སུ་གོམ་མཚམས་བཞག
ལག་རོགས་པ་གཉིས་ཀས་འཆི་མཁན་དག་གི་མིག་ཟུང་རས་ལྷེབ་ཅིག་གིས་བསྒྲིབས་བྱུང་།
འབྱམས་ཀླས་པའི་སྤང་ཐང་དེ་རུ། མི་དེ་གསུམ་གྱིས་ལྗོན་པ་ཆེན་པོ་གསུམ་ལ་རྒྱབ་
གཏད་ཅིང་། མིག་ཟུང་རས་ཀྱིས་བཏུམས་ཏེ་བར་སྣང་ལ་ཕྱོགས་ནས་འདུག
སྐྱེས་པ་མཚོན་ཐོགས་དེས་དམིགས་ཡུལ་ལ་གཏད་ནས་མེ་མདའ་འཕངས་བྱུང་།
ཁོའི་མེ་མདའ་ལ་སྒྲ་འགོག་ལྷུ་ལག་སྤྲད་འདུག་པས། ཀྱུ་རུ་རུ་མཆེད་འོངས་པའི་བྱིའུའི་
སྐད་སྙན་ལས་གཞན་འཛེར་སྒྲ་ཅི་ཡང་མ་བྱུང་། ཏག་ཏག་ཨ་འབྲས་ཤིང་ལ་བསྙེས་པའི་
སྐྱེས་པ་དེ་ཐང་ལ་འགྱེལ་སོང་བ་མཐོང་།
མེ་མདའ་ཐོགས་པའི་སྐྱེས་པ་དེ་སྔར་མལ་དུ་ལུས་པོ་ཕྱོགས་གཞན་ཞིག་ལ་འཁོར་
ཙ་ན། གཡེར་ཤིང་གི་ལྗོན་པ་ལ་རྒྱབ་བསྙེས་པའི་མི་ཞིག་དེའི་མུར་ཁུ་སིམ་མེར་འགྱེལ་
སོང་། དེ་ནས་ཅང་མ་འགོར་བར(མེ་མདའ་ཅན་དེ་སྔར་མལ་ནས་འཁོར་ཙམ་བྱས) མི་ཅིག་
ཤོས་དེའང་རྩྭ་རྫུབས་སུ་འགྱེལ་སོང་།
ལག་རོགས་ཤིག་སྨྲ་བ་ཅི་ཡང་མེད་པར་ཐུར་བཟའ་དང་ཉེ་བར་བཅར་འོངས་ལ།
ཁོའི་ལག་ཏུ་རས་ལྷེབ་སྔོ་ནག་ཅིག་བཟུང་འདུག
མོས་མི་དེ་ནི་རང་ཉིད་ཀྱི་མིག་ཟུང་བཏུམ་པར་ཡོང་བ་གསལ་བོར་ཤེས། དེ་བས། ཐུར་
བཟས་མགོ་བོ་དབྱུག་ཙམ་བྱས་ཏེ “ངའི་མིག་བཏུམ་མི་དགོས། ངས་འདི་ཡོད་ཚད་གསལ་
བོར་མཐོང་འདོད” ཅེས་བཤད།
འོན་ཏེ། འདི་ནི་མོས་མིག་བཏུམ་དུ་མི་འཇུག་པའི་རྒྱུ་མཚན་ངོ་མ་དེ་མིན། ཐུར་
བཟའ་ནི་གཤེད་མ་མིག་གིས་བཟོད་པའི་དཔའ་བོ་དེ་འདྲ་ཞིག་ཡེ་ནས་མིན། མོས་ཏག་
ཏག་འཆི་བ་ཕྱིར་བསྒྱང་འདོད་པ་ཙམ་རེད། མོའི་སྣང་ངོར། མིག་ཟུང་ནག་རུབ་བེར་
བཏུམས་པ་ན་འཆི་བདག་གི་སྒོ་དྲུང་དུ་བསླེབས་པ་དང་གཉིས་སུ་མེད་ལ། སྐབས་དེར་
ཕྱིར་བཤོལ་བའི་གླགས་ཅི་ཡང་མེད་ཨང་སྙམ།
མི་དེས་ཐུར་བཟའ་ལ་ཨུ་ཚུགས་ཅི་ཡང་མ་བྱས། ཁོ་ཐད་ཀར་དུ་མོའི་དཔུང་བར་འཇུས་
བྱུང་། ཁོ་གཉིས་ག་ལེར་མཐའ་ཡས་པའི་སྤང་ཁུད་དེར་འགྲོ་བཞིན་འདུག་ལ། ཐུར་བཟས་
རང་ཉིད་ལ་ལྗོན་པ་གང་ཞིག་གདམ་དགོས་པར་ཆ་འཇོག་ཅི་ཡང་མ་རྙེད། མོར་དྲག་ཤུལ་
གྱིས་གདམ་དུ་འཇུག་མཁན་མེད་མོད། འོན་ཏེ། མོས་རང་ཉིད་ལ་ཐར་ས་གཏན་ནས་
མེད་པ་ཚོར་བྱུང་། མོས་མདུན་ཕྱོགས་སུ་མེ་ཏོག་བཞད་པའི་ཤིང་ཆ་ར་ཞིག་
ཡོད་པ་མཐོང་བས་དེའི་ཕྱོགས་སུ་སོང་། ཐུར་བཟའ་ལྗོན་ཤིང་དེའི་ཡལ་གར་བསྙེས་ནས་
མགོ་བོ་ཡར་བཏེགས་པ་ན། ཡལ་གའི་བར་གསེང་བརྟོལ་འོངས་པའི་ཉི་ཐིག་རེ་རེ་ཚོར་
ཐུབ་ལ། གྲོང་ཁྱེར་གྱིས་ཀྱང་རྒྱང་རིང་ན་གྲག་འགུལ་གང་ཞིག་ཤུབ་ཤུབ་ཏུ་སློང་གིན་པ་
ཐོས་ཐུབ། དེ་ནི་ཨོག་ལེན་སྒྲ་སྙན་ཆུང་བ་ཞིག་སྦྲེང་བཞིན་པ་དང་ཡོངས་སུ་མཚུངས།
གཤེད་མ་དེས་མེ་མདའ་ཡར་བཀྱགས་བྱུང་།
ད་ནི་མོས་རང་ཉིད་ལ་བློ་སྤོབས་ཡེ་ནས་མེད་པ་རྟོགས་བྱུང་། རང་ཉིད་ཀྱི་དཔའ་
ཞུམ་པའི་ངང་ཚུལ་འདིར་ཐུར་བཟའ་ཡི་ཆད་མོད། འོན་ཏེ། ཐབས་ཤེས་ཅི་ཡང་མི་འདུག
མོས “མིན། འདི་ངའི་བསམ་ཚུལ་མིན” ཞེས་བརྗོད་བྱུང་།
གཤེད་མ་དེས་འཕྲལ་མར་བོའུ་ཁ་མར་ཕབ་ཅིང་། བག་ཕབ་པའི་ངང “གལ་སྲིད་
འདི་ཁྱེད་ཀྱི་བསམ་ཚུལ་མིན་ཚེ། ངས་འདི་ལྟར་བསྒྲུབ་མི་རུང་སྟེ། ང་ལ་འདི་ལྟར་བསྒྲུབ་
པའི་དབང་ཆ་མེད” ཅེས་བཤད།
ཁོའི་སྐད་གདངས་བྱམས་དང་བརྩེ་བས་ཁེངས་ཤིང་། ཕལ་ཆེར་ཐུར་བཟའ་ལ་
དགོངས་དག་ཞུ་བཞིན་པ་དང་འདྲ། རྒྱུ་མཚན། ཁོ་ཚོས་རང་ཉིད་ཀྱི་འདོད་མོས་བཞིན་
འཆི་འདོད་མཁན་ཞིག་མིན་ཚེ་གང་དེར་སྲོག་ཁྲིམས་གཅོད་མི་རིགས་པ་རེད། ཁོའི་
བྱམས་དང་བརྩེ་བ་དེས་ཐུར་བཟའི་ཡིད་སེམས་ཀུན་ནས་སྨྲེང་བས། མོས་མགོ་བོ་ཕར་
འཁོར་ཞིང་། ལྗོན་པའི་ཡལ་ག་ལ་ཕྱོགས་ནས་ཆོ་ངེ་དྲག་ཏུ་བཏབ།
མོ་ལྗོན་པ་དེར་འཐམས་ནས་ངུས་ཏེ་ལུས་པོའང་འདར་ལྕུག་ལྕུག་བྱེད་བཞིན་འདུག
ཚུལ་དེར་བལྟས་ན། ལྗོན་པ་དེ་ནི་ལྗོན་པ་ཙམ་ཞིག་མ་ཡིན་པར་མོའི་འདས་ཟིན་པའི་ཕ་
རྒན་དང་། མོས་གཏན་ནས་མཐོང་མ་མྱོང་བའི་མེས་པོ། ཡང་མེས། ཡང་མེས་ཀྱིའང་མེས་
པོ་ཞིག་ལོས་ཡིན་སྙམ་འོངས། ཡང་ན། དེ་ནི་གདོད་མའི་དུས་ཀྱི་སྲུབས་ཀ་གང་ཞིག་ནས་
འཇུར་འོངས་པའི་རྒས་ཤིང་འཁོགས་པའི་བགྲེས་པོ་ཞིག་དང་འདྲ་བར། རྩུབ་ཅིང་རེངས་
པའི་ལྗོན་ཤིང་གི་ཤུན་སྐོགས་ལས་མཁུར་མགོ་ཚུར་བསྲིངས་ཏེ་མོའི་འགྲམ་པ་ལ་གླན་མི་
སྲིད་གྲང་སྙམ་ཡོང་།
མོ་ཚུར་འཁོར་འོངས་དུས། ཞལ་ལྕེ་པ་དེ་གསུམ་སྔ་མོ་ནས་རྒྱང་དུ་ཕྱིན་ཚར་འདུག་
ལ། ཁོ་ཚོ་ཡང་བསྐྱར་ཀའོ་ཧྥུའུ་སྤོ་ལོ་རྩེ་མཁན་སྐོར་ཞིག་གི་ཟོལ་གྱིས་སྤང་ཁུད་དུ་ཕར་
འགྲོ་ཚུར་འགྲོ་བྱེད་བཞིན་མཆི། དེ་བས་ཀྱང་གཤེད་མ་དེའི་ལག་གི་མེ་མདའ་ནི་ཀའོ་ཧྥུའུ་
རྩེ་བྱེད་ཀྱི་དབྱུ་གུ་དེ་མིན་ནམ་སྙམ་པ་ཞིག་འདུག
མོ་རྐང་ལམ་ཕྲ་མོ་དེར་ཞུགས་ནས་རི་བོ་ཕེ་ཐུན་ལས་མར་འབབ་དུས། འདུ་ཤེས་
ཀྱི་ཟབ་ས་གང་ཞིག་ཏུ་སྔོན་ཏག་ཏག་ལ་མོ་རང་གསོད་པར་བརྩམས་ཤིང་མཇུག་མཐར་
གསད་དུ་མ་བཏུབ་པའི་སྐྱེས་པ་དེའི་དྲན་ཤིང་ཕྲ་མོ་ཞིག་བཞག་འདུག མོའི་ཡིད་ལ་གློ་
བུར་དུ་སྐྱེས་པ་དེ་འཁོར་བྱུང་། བར་སྐབས་འདིར། མོ་ལ་སུ་དང་གང་ཞིག་གི་སྡོང་གྲོགས་
ཇི་འདྲའི་མཁོ་ཨང་། ཡིན་ཡང་། ཐའོ་མཱ་སི་མོའི་གྲོགས་སུ་མི་འགྱུར་བ་ངེས་གཏན་ཡིན་ཏེ།
ཁོས་མོ་རང་འཆི་ལམ་དུ་བརྫང་རྩིས་བྱས་པས། ད་ནི་མོ་ལ་མི་གཞན་ཞིག་གི་གྲོགས་དན་
ཉེ་བར་མཁོ་ཨང་།
མོ་ཇི་ལྟར་གྲོང་ཁྱེར་དང་ཐག་ཇེ་ཉེ་རུ་ཕྱིན་ན། མོས་དེ་ལྟར་སྐྱེས་པ་གཤེད་མ་དེ་དྲན་
ནས་ཡིད་སེམས་སྨྲེང་འོངས་ཤིང་། མོ་དེ་བས་ཀྱང་ཐའོ་མཱ་སི་ལ་ཞེད་སྣང་སྐྱེས་ཡོང་། ཁོས་
ཐུར་བཟའ་ཁ་དན་ཚིག་ལ་མ་གནས་པ་དེ་གུ་ཡངས་སུ་གཏོང་མི་སྲིད། སྡར་མ་ཝའི་ངང་
ཚུལ་གྱིས་ཁོ་ལ་རྒྱབ་འགལ་བྱས་པ་དེའང་གུ་ཡངས་སུ་གཏོང་མི་འགྱུར། མོ་གཞི་ནས་ཁོ་
གཉིས་འདུག་སའི་སྲང་ལམ་དུ་བསླེབས་ཟིན་པས། ཐུར་བཟས་རང་ཉིད་རིངས་པ་རིངས་
པར་ཁོ་དང་འཕྲད་སྲིད་པ་གསལ་བོར་རྟོགས། འདི་ལྟར་དྲན་མ་ཐག་མོར་སྐྲག་སྣང་བཟོད་
དཀའ་བ་ཞིག་བྱུང་ལ། སྐྲག་སྣང་དེས་མོའི་ཕོ་བ་གཟེར་དུ་བཅུག་སྟེ་སྐྱུག་ལ་ཁད་ཅིག་བྱས།
བཟོ་བོ་དེས་ཐུར་བཟའ་ལན་གཉིས་ཙམ་ལ་མགྲོན་དུ་བོས་ཀྱང་མོས་གཏན་ནས་ཁས་
མ་བླངས། འོན་ཏེ། ཐེངས་འདིར་མོ་འགྲོ་རྩིས་ཡོད།
མོས་ནམ་རྒྱུན་དང་འདྲ་བར་བཀད་ས་རུ་གུང་ཚིགས་སྟབས་བདེ་ཞིག་འཐུངས་རྗེས་
སྒོར་བུད་ཅིང་། སྐབས་དེར་ཕལ་ཆེར་ཆུ་ཚོད་གཉིས་པ་ཟིན་ཙམ་རེད།
ཐུར་བཟའ་བཟོ་བོ་གང་དེའི་སྡོད་གནས་ག་ལ་བ་དེར་འབྱོར་བ་ན། རང་ཉིད་ཀྱི་གོམ་
འགྲོས་གཞི་ནས་ཇེ་དལ་དུ་གྱུར་པ་ཚོར་བྱུང་།
དོན་དམ་དུ། ཐའོ་མཱ་སིས་རང་ཉིད་སྐྱེས་པ་འདི་ཚང་ལ་བརྫངས་པ་རེད། མོས་གློ་
བུར་དུ་འདི་ལྟར་དྲན་བྱུང་། ཁོས་རྣམ་ཀུན་མོར་བརྩེ་དུང་དང་འཁྲིག་སྤྱོད་གཉིས་ནི་ཁྱོན་
ནས་མི་འདྲ་བར་ཁ་ཏ་བྱེད་པ་མ་ཡིན་ནམ། ད་ནི་མོ་ཏག་ཏག་ཐའོ་མཱ་སིའི་སྐད་ཆ་འདིར་
སྒྲུབ་བྱེད་ཅིག་འཚོལ་དུ་འགྲོ་བ་དང་གཉིས་སུ་མེད། སྐབས་འདིར། མོའི་རྣ་ལམ་དུ་ཐའོ་
མཱ་སིའི་སྒྲོས་ཇི་བཞིན་དུ་འཁོར་འོངས་ཏེ། “ངས་ཤེས་ཡོད། ངས་ཁྱོད་ལ་ཅི་ཞིག་མཁོ་བ་
གསལ་བོར་ཤེས་ཡོད། ངས་ཡོད་ཚད་ལ་གྲ་སྒྲིག་བྱས་ཟིན་པས། ད་ནི་ཁྱོད་རང་རི་རྩེ་དེར་
སོང་ཞིག་དང་། ཡོད་ཚད་གསལ་བོར་རྟོགས་ངེས།”
རེད་ཨང་། མོས་ནི་ཏག་ཏག་ཐའོ་མཱ་སིའི་བཀའ་བཞིན་སྒྲུབ་པ་ཙམ་རེད།
མོ་བཟོ་བོའི་ཁྱིམ་དུ་འཁྱུག་ཙམ་ལ་མ་གཏོགས་སྡོད་རྩིས་མེད་ལ། འཚིག་ཇ་ཕོར་བ་
གང་གི་ཡུན་ཙམ་ལ་བསྡད་དེ། རང་ཉིད་ཇི་ལྟར་རྒྱབ་འགལ་གྱི་མཐའ་རུ་ལྷུང་བའི་ཚུལ་
དེ་ཉམས་སུ་མྱོང་འདོད། མོས་རང་ཉིད་ཀྱི་ལུས་པོ་རྒྱབ་འགལ་གྱི་མཐའ་གང་དེར་དེད་ནས་
ཁྲོམ་སྟོན་ཀ་བ་རུ་བཀྱིགས་པའི་ཚུལ་གྱིས་ཡུད་ཙམ་ལ་བཞག་ཅིང་། བཟོ་བོ་གང་དེས་མོ་
རང་བྲང་ལ་གླན་པར་རྩོམ་པའི་སྐབས་སུ། མོས་རི་བོ་ཕེ་ཐུན་གྱི་ཟོམ་དུ་མེ་མདའ་ཐོགས་པའི་
སྐྱེས་པ་དེར་བཤད་པ་ནང་བཞིན “མིན་མིན། འདི་ངའི་བསམ་ཚུལ་མིན" ཞེས་བརྗོད་ངེས།
སྐྱེས་པ་དེས་ཀྱང་བོའུ་ཁ་མར་ཕབ་ཅིང་། ངག་འཇམ་པོས་མོར “གལ་སྲིད་འདི་ཁྱེད་
ཀྱི་བསམ་ཚུལ་མིན་ཚེ། ངས་འདི་ལྟར་བསྒྲུབ་མི་རུང་སྟེ། ང་ལ་འདི་ལྟར་བསྒྲུབ་པའི་དབང་
ཆ་མེད” ཅེས་བཤད་སྲིད།
དེ་མ་ཐག མོའི་མགོ་བོ་ཕར་འཁོར་ཞིང་། ལྗོན་པ་དེར་ཕྱོགས་ནས་ཆོ་ངེ་དྲག་ཏུ་
འདེབས་པར་བྱེད།
འདི་ནི་དུས་རབས་འདིའི་དུས་མགོར་བསྐྲུན་པའི་ཐོག་ཁང་ཞིག་སྟེ། ཕུ་རཱ་རྒུའི་གྲོང་
འདབས་ཀྱི་བཟོ་བའི་སྡོད་ཁུལ་དེར་ཆགས་འདུག མོ་བར་ཁྱམས་བརྒྱུད་ནས་འགྲོ་དུས་
ཕྱོགས་གཉིས་ནི་རྡོ་ཐལ་གྱི་རྩིག་པ་རེད་ལ། དེ་ཉིད་ནག་ནོག་གི་དྲི་མས་ཡོངས་སུ་གོས་
འདུག མོས་རྙིངས་ཤིང་རལ་བའི་རྡོ་སྐས་ཀྱི་ཐེམ་པ་རེ་རེ་དང་ལྕགས་ཀྱི་མཐའ་སྐྱོར་དེ་
དེད་ནས་ཉིས་ཐོག་ཏུ་བསླེབས། གཡོན་ཕྱོགས་སུ་དཀྱོགས་པ་ན། སྒོ་རྟགས་མེད་ལ་སྒོ་དྲིལ་
ཡང་མེད་པའི་ཁང་མིག་དེ་མཐོང་ལམ་དུ་ཤར་འོངས། དེའི་མུར་མོས་ཁང་མིག་དེའི་སྒོ་
རྡུང་ཙམ་བྱས།
ཁོས་སྒོ་ཕྱེ་བྱུང་།
ཁང་པ་དེར་ཁང་མིག་གཅིག་འབའ་ཞིག་ལས་མི་འདུག་ལ། སྒོའི་མཚམས་ནས་སྨི་
གཉིས་ཙམ་གྱིས་ཆོད་པའི་ས་རུ་ཡོལ་བ་ཞིག་གིས་ཕྱེད་འདུག་ཅིང་། ཕར་བལྟས་ཚོད་དུ་
དེ་རུ་འགྲུལ་ཁང་ཆུང་ངུ་ཞིག་ཡོད་པའི་ཉམས་སྣང་སྟེར། འགྲུལ་ཁང་ཆུང་ངུ་དེར་སྒྲོག་ཙེ་
གཅིག་དང་ལྕགས་ཐབ་གཅིག ད་དུང་འཁྱགས་སྒམ་ཆུང་ངུ་ཞིག་བཅས་བཞག་འདུག
མོ་ད་དུང་ཡར་འཛུལ་བ་ན། དེ་རུ་ཆུ་ཞེང་མི་མཉམ་པའི་ཁང་མིག་རིང་བོ་ཞིག་མཐོང་
ཡོང་ལ། ཕུགས་སུ་སྲིད་རིང་བའི་སྒེའུ་ཁུང་ནར་མོ་ཞིག་བཏོད་འདུག སྒེའུ་ཁུང་གི་
ལོགས་གཅིག་ནི་དཔེ་སྒྲོམ་རེད་ལ། ལོགས་ཅིག་ཤོས་ནི་འབོལ་ཁྲི་རིང་བོ་ཞིག་དང་ཁང་པ་
འདིར་ཡོད་པའི་རྐུབ་སྟེགས་རྒྱབ་བསྙེས་མ་གཅིག་པུ་དེ་རེད།
“ངའི་ཁྱིམ་འདི་ཧ་ཅང་ཐབས་ཆག་ཅིག་ཡིན།” བཟོ་བོ་དེས་འདི་ལྟར་བཤད་ཅིང་།
དེ་ནས “ཁྱེད་རང་ཡི་མི་ཆད་པར་སྨོན” ཞེས་ཀྱང་སྨྲས་བྱུང་།
“ག་ལ་དཔེ། ག་ལ་དཔེ།” ཐུར་བཟས་འདི་ལྟར་ལབ་ཅིང་། མིག་གཉིས་ཀ་རྩིག་
ལྡེབས་ཧྲིལ་བོ་བཟུང་བའི་དཔེ་སྒྲོམ་དེའི་ཕྱོགས་སུ་ཤོར་སོང་། སྐྱེས་པ་འདིར་དཔེ་སྒྲོམ་
ལེགས་པོ་ཞིག་མེད་ཀྱང་དཔེ་དེབ་མང་བོ་ཞིག་འདུག
ཚུལ་འདིས་མོ་ལ་དགའ་བ་ངེས་
ཅན་ཞིག་འཕེལ་དུ་བཅུག་ཅིང་། ལམ་ཧྲིལ་བོར་ཡིད་ལ་བརྣགས་ཏེ་འོངས་པའི་སེམས་
ཁྲེལ་ཡང་ངང་གིས་ཡལ་སོང་། ཆུང་ངུའི་དུས་ནས་བཟུང་། མོས་དཔེ་ཆ་ནི་གསང་བའི་
གྲོགས་པོ་གང་ཞིག་གི་རྟགས་མཚན་དུ་འཛིན་པས། དཔེ་སྒྲོམ་འདི་ཙམ་ཞིག་ཡོད་པའི་སྐྱེ་
བོ་གང་དེས་མོ་ལ་འཚེ་བ་ནི་བརྒྱ་ལམ་ཙམ་དུ་སྲིད་ཨང་སྙམ།
ཁོས་མོ་ལ་ཅི་ཞིག་བཏུང་འདོད་མེད་དྲིས་རྗེས། རྒུན་ཆང་ཞིག་བཏུང་ངམ་ཟེར།
མིན་ཏེ། མོས་ཆང་རག་ཅིག་གཏན་ནས་བཏུང་སྙམ་གྱིན་མེད་ལ། རྒྱ་ལ་ཅིས་ཀྱང་
བཏུང་དགོས་བྱུང་ན་ནི་འཚིག་ཇ་ཕོར་བ་གང་གིས་འཐུས།
ཁོ་ཡོལ་བའི་རྒྱབ་རོལ་ཏུ་ཡལ་ཙ་ན། མོ་ག་ལེར་དཔེ་སྒྲོམ་དེའི་འཁྲིས་སུ་བཅར། གློ་
བུར་དུ་དཔེ་དེབ་ཅིག་གིས་མོའི་དམིགས་པ་ཡོངས་སུ་དྲངས་སོང་། དེ་ནི་སོ་ཧྥུའུ་ཁུ་ལེ་ཟིའི
《ཨེ་རྡི་ཕི་ཟི》ཡི་འགྱུར་ཞིག་རེད། འདི་འདྲའི་མི་ཆ་མེད་ཅིག་གི་ཁྱིམ་དུའང་དཔེ་དེབ་
འདི་དང་མཇལ་བ་ནི་ངོ་མ་བློ་ཡུལ་ལས་འགོངས་པ་ཞིག་རེད། ལོ་དུ་མའི་སྔོན་ལ། ཐའོ་
མཱ་སིས་ཀྱང་དེབ་འདི་འདྲ་ཞིག་ཐུར་བཟའ་ལ་བྱིན་ཏེ། མོ་ལ་ཞིབ་ཏུ་བཀླག་དགོས་པའི་རེ་
བ་བཏོན་ཅིང་དེབ་དེ་ལས་འཕྲོས་པའི་སྐད་ཆ་མང་བོ་ཞིག་ཀྱང་ལབ་མྱོང་། དེའི་རྗེས་སུ།
ཁོས་ད་དུང་ཚགས་པར་ཞིག་ཏུ་དེབ་དེ་དང་འབྲེལ་བའི་དཔྱད་པ་ཞིག་སྤེལ་མྱོང་ལ། ཏག་
ཏག་དཔྱད་རྩོམ་དེས་ད་གཟོད་ཁོ་གཉིས་ཀའི་འཚོ་བ་ཧྲིལ་བོར་ཕུང་གཡོས་པ་རེད། ཐུར་
བཟས་དཔེ་དེབ་དེའི་ལྟག་རྒྱབ་ལ་ལྟ་བཞིན་སེམས་པའང་རིམ་གྱིས་ལྷོད་ལ་བབས། མོའི་
སྣང་ངོར་དཔེ་དེབ་འདི་ནི་ཐའོ་མཱ་སིས་བསམ་གཟས་ནས་འདི་གར་བསྐྱུར་ཏེ་རང་ཉིད་
ཀྱིས་ཡོད་ཚད་ལ་བཀོད་སྒྲིག་བྱས་ཟིན་པའི་བརྡ་གང་ཞིག་སྟོན་གྱིན་པའི་ཉམས་སྣང་བ།
བྱུང་། མོས་དེབ་དེ་ལག་ཏུ་བླངས་ནས་ཤོག་ལྷེ་ཁ་ཤས་ཤིག་ཕར་བསློགས་ཤིང་། ཅུང་ཙམ་
གྱི་རྗེས་ནས་བཟོ་བོ་གང་དེ་ཕྱིར་ཡོང་རྗེས་ཁོ་ལ་དེབ་འདི་འདྲ་ཞིག་ཅིའི་ཕྱིར་ཡོད་མིན་
དང་། ཁོས་དེབ་འདིར་བལྟས་མྱོང་མིན། བལྟས་མྱོང་ཚེ་ཅི་འདྲ་ཞིག་ཡིན་མིན་བཅས་དྲི་
དགོས་ཨང་སྙམ། འདི་ལྟར་གླེང་མོལ་གྱི་ཐབས་ཇུས་སྟབས་བདེ་ཞིག་བརྒྱུད་དེ། མོ་མི་ཆ་
མེད་འདིའི་ཁྱིམ་དུ་ཡོད་པའི་ཉེན་ཁའི་གནས་བབ་འདི་ནས་རང་ཉིད་ལ་རྒྱུས་མངའ་ཆེ་
བའི་ཐའོ་མཱ་སིའི་འཇིག་རྟེན་གང་ཞིག་ཏུ་བརྟོལ་ཐུབ་ཨང་སྙམ།
ཏག་ཏག་སྐབས་འདིར། ཐུར་བཟས་ལག་པ་ཞིག་མོའི་ཕྲག་མགོ་རུ་བཞག་བྱུང་བ་
ཚོར། བཟོ་བོ་དེས་མོའི་ལག་ནས་དཔེ་དེབ་བླངས་རྗེས་སླར་དཔེ་སྒྲོམ་དུ་བཞག་ཅིང་། དེའི་
མུར་མོ་ཁྲིད་ནས་འབོལ་ཁྲིའི་ཕྱོགས་སུ་ཕྱིན།
མོས་ཡང་བསྐྱར་རི་བོ་ཕེ་ཐུན་གྱི་ཟོམ་ནས་གཤེད་མར་བཤད་པའི་སྐད་ཆ་དེ་དྲན་འོངས་
པ་ན། སྐད་གསང་མཐོན་པོས “མིན། མིན། འདི་ངའི་བསམ་ཚུལ་མིན” ཞེས་བརྗོད་བྱུང་།
ཐུར་བཟས་སྐད་ཆ་འདི་ནི་བགེགས་དང་བར་ཆད་བསལ་བའི་གཟུངས་སྔགས་བྱིན་
རླབས་ཅན་ཞིག་ཏུ་རློམ་ཡོད་མོད། འོན་ཏེ། ཁང་པ་འདི་རུ་གཟུངས་སྔགས་གང་དེའི་བྱིན་
རླབས་ཀྱི་ཚན་ཁ་ཡོངས་སུ་ཤོར་སོང་། དེ་ལས་ལྡོག་སྟེ་སྐྱེས་པ་འདིར་ཆོད་སེམས་དང་བློ་
སྤོབས་སྩོལ་བའི་གྲོགས་སུ་གྱུར་པ་འདྲ་སྟེ། ཁོས་ཐུར་བཟའ་ཤེད་ཤུགས་ཆེན་པོས་མར་
མནན་ཞིང་། ལག་པས་མཁྲང་ཞིང་ཟླུམ་པའི་འོ་འཛིན་ལ་རེག་རེག་བྱས་བྱུང་།
ཡ་མཚན་པ་ཞིག་ལ། ཏག་ཏག་ལག་པའི་རེག་བྱ་འདིས་མོའི་སེམས་ཀྱི་དོགས་ཟོན་
གློ་བུར་དུ་ཞི་རུ་བཅུག ཕལ་ཆེར་ལུས་ཀྱི་ཐོགས་རེག་འདི་བརྒྱུད་བཟོ་བོ་དེས་ཐུར་བཟའ་
ལ་རང་ཉིད་ཀྱི་ཕུང་པོ་ཚོར་དུ་བཅུག་ཅིང་། མོས་ཀྱང་རོལ་རྩེད་འདིའི་སྐུགས་ནི་རང་
ཉིད(མོའི་རྣམ་ཤེས)མ་ཡིན་པར་རང་ཉིད་ཀྱི་ཕུང་པོ་ཡིན་པར་ངེས་ཤེས་སྐྱེས་ཏེ། ཏག་
ཏག་རང་ཉིད་ཀྱི་ཕུང་པོ་འབའ་ཞིག་ཡིན་པ་ཚོར་བྱུང་། ཕུང་པོ་འདིས་མོ་ལ་རྒྱབ་འགལ་
བྱས་ཟིན་ཅིང་། མོས་ཀྱང་ཕུང་པོ་འདི་ཉིད་རྒྱང་རིང་ཞིག་ཏུ་གནས་དབྱུང་བཏང་སྟེ་ཕུང་
པོ་གཞན་དག་གི་གྲས་སུ་དོར།
བཟོ་བོ་དེས་ཐུར་བཟའི་སྟོད་གོས་ཀྱི་སྒྲོག་གུ་གཅིག་བཀྲོལ་རྗེས། ཐུར་བཟའ་རང་ཉིད་
ཀྱིས་མུ་མཐུད་དུ་དགྲོལ་བར་ངང་སྒུག་བྱས། འོན་ཏེ། ཐུར་བཟས་ཁོའི་རེ་བ་འདི་ཇི་བཞིན་
དུ་བསྐངས་མ་སོང་། མོས་རང་ཉིད་ཀྱི་ཕུང་པོ་རྒྱང་རིང་ཞིག་ཏུ་བསྐྲད་ཚར་བས། ད་ནི་དེའི་
སླད་དུ་དོན་ཕྲན་བུ་ཙམ་ཡང་བསྒྲུབ་འདོད་ཡེ་ནས་མེད། ཐུར་བཟས་རང་ཉིད་ཀྱི་ལྭ་བ་རང་
གིས་མ་ཕུད་ལ། ཁོས་འཕུད་པར་བཀག་འགོག་ཀྱང་མ་བྱས། འདི་ནི་མོའི་རྣམ་ཤེས་ཀྱིས་ད་ལྟ་
འབྱུང་བཞིན་པའི་དོན་འདིར་རྩ་བ་ནས་ཡིད་འཐད་མེད་པ་སྟོན་པའི་ཞར་ལ། ཐུར་བཟའ་རང་
ཉིད་ཀྱིས་ཕྱོགས་སུ་མ་ལྷུང་བའི་ལངས་ཕྱོགས་ཤིག་ཀྱང་བསྟེན་ཡོད་པ་མཚོན་གྱི་ཡོད་པ་རེད།
ཁོས་མོའི་གྱོན་གོས་ཡོད་ཚད་གོ་རིམ་བཞིན་བཤུས་བྱུང་ལ། བརྒྱུད་རིམ་འདིར་མོའི་
དབང་ཤེས་ཡོད་ཚད་ཉམས་སོང་བ་ལྟར་ཚོར་བ་གང་ཡང་མི་འདུག ཁོས་མོ་ལ་འོ་བྱས་
མོད། མོའི་མཆུ་སྒྲོས་ཀྱིས་ཨ་ལན་ཅི་ཡང་མ་བྱིན། དེ་ནས་ཅང་མ་འགོར་བར། མོས་རང་
ཉིད་ཀྱི་གསང་གནས་རླན་གྱིས་བྲན་འདུག་པ་ཚོར་བས། མོའང་ཅུང་ཧ་ལས་པར་གྱུར།
མོས་རང་ཉིད་འཐད་པ་མིན་པས་ད་གཟོད་འདོད་པ་རྒྱས་པ་ཡིན་ཨང་སྙམ། མ་གཞིར།
མོའི་རྣམ་ཤེས་ཀྱིས་ཧ་ཅང་གསང་སྟབས་སྒོས་ད་ལྟ་འབྱུང་བཞིན་པའི་ཡོད་ཚད་ལ་འཐད་
པའི་རྣམ་འགྱུར་བསྟན་འདུག འོན་ཏེ། འདོད་པའི་བདེ་བ་ཆེན་པོ་འདིའི་རྒྱུན་བསྲིང་
དགོས་ཚེ་མོ་རང་ཁུ་སིམ་མེར་སྡོད་དགོས་པ་ཐུར་བཟས་ཀྱང་གསལ་བོར་ཤེས་ཡོད། རྒྱ་ལ་
ཁོའི་འདོད་ཆགས་ལ་སྐད་གསང་མཐོན་པོས་ཨ་ལན་སྤྲད་ཅིང་། རང་ཉིད་ཀྱང་དགའ་བ་
དང་མགུ་བ་ཆེན་པོས་འདོད་པའི་རོལ་རྩེད་འདིར་ཞུགས་ཅི་ཐུབ་བྱས་ཚེ། སྔོན་ཏག་ཏག་
གི་བདེ་བ་ཆེན་པོ་དེའང་བྱིའུ་སྡོང་གསེབ་ནས་དཀྲོགས་པ་བཞིན་ཡལ་འགྲོ་སྟེ། ཅིའི་ཕྱིར་
ཞེ་ན། རྣམ་ཤེས་མྱོས་བྱེད་ཀྱི་རྒྱུ་ནི་རང་ཉིད་ཀྱི་ཕུང་པོས་རང་ཉིད་ཀྱི་འདོད་མོས་ལ་རྒྱབ་
འགལ་བྱས་པ་དེ་ཡིན་ཞིང་། དེ་བས་ཀྱང་རྒྱབ་འགལ་གྱི་ལས་འདིར་རྣམ་ཤེས་ཀྱང་དངོས་
སུ་ཞུགས་ཡོད་པ་དེ་རེད།
ཁོས་ཐུར་བཟའི་ཆུ་རས་ཀྱང་མར་བཤུས་བྱུང་བས། ད་ནི་མོ་རང་བྱིའུ་ཕྲུག་དམར་
རྗེན་ཞིག་དང་འདྲ་བར་སྒྲེན་པོར་ལུས་འདུག མོའི་རྣམ་ཤེས་ཀྱིས་རང་ཉིད་ཀྱི་གོས་མེད་
དེ་
གཅེར་བུར་མངོན་པའི་ཕུང་པོ་དེ་མི་ཆ་མེད་ཅིག་གི་བྲང་ལ་གླན་འདུག་པ་མཐོང་ལ།
ནི་སྐར་མ་མིག་དམར་དངོས་སུ་མཐོང་བ་ནང་བཞིན་ཧ་ཅང་རློམ་དཀའ་བ་ཞིག་རེད། ཧ་
ཅང་རློམ་དཀའ་བའི་ངང་ཚུལ་འདིས། མོས་ཆེས་ཐོག་མར་རང་ཉིད་ཀྱི་ཕུང་པོའང་རང་
ག་བ་ཞིག་མིན་པ་ཚོར་ལ། ཆེས་ཐོག་མར་མོའི་ཡིད་སེམས་རང་ཉིད་ཀྱི་ཕུང་པོའི་ཤ་
ཚུགས་ཀྱིས་མྱོས་པར་བྱས། བལྟས་ཀྱིན་བལྟས་ཀྱིན་དུ། མོའི་ལུས་པོའི་ཤ་ཚུགས་ཀྱི་ཁྱད་
དུ་འཕགས་པའི་རང་བཞིན་དང་མཚུངས་ཟླ་མ་མཆིས་པའི་ཐུན་མིན་གྱི་ཆ་སོགས་རིམ་
བཞིན་ཇེ་གསལ་དུ་འགྲོ་བཞིན་འདུག དེ་ནི་ཕུང་པོ་ཡོད་ཚད་ལས་ཆེས་སྤྱིར་བཏང་
གི་ཕུང་པོ་ཞིག (མིག་སྔའི་བར་དུ་མོས་འདི་ལྟར་ངོས་བཟུང་ཡོད)མ་ཡིན་པར་ཧ་ཅང་
དམིགས་བསལ་བ་ཞིག་ཡིན་པའང་ངང་གིས་ཚོར་འོངས། རྣམ་ཤེས་ཀྱི་མིག་འོད་རྨོངས་
སྤུའི་གོང་རོལ་ཏུ་ཡོད་པའི་མངལ་རྟགས་ཁམ་སྐྱ་སྒོར་སྒོར་དེར་ཐོགས་ནས་གཡོ་ཙམ་ཡང་
བྱེད་མ་ནུས། རྣམ་ཤེས་ཀྱིས་མངལ་རྟགས་དེ་ལས་རང་ཉིད་ཀྱིས་ཕུང་པོ་ལ་བཏབ་པའི་
རྟགས་ཐམ་བྱིན་ཅན་དེ་མཐོང་ཞིང་། ད་ནི་སྐྱེས་པ་ཆ་མེད་ཅིག་གི་ཕོ་མཚན་གྱིས་གང་
དེའི་ཉེ་འགྲམ་ག་ལ་བ་ཞིག་ཏུ་ཡང་ནས་ཡང་དུ་སྲུབ་པ་ནི་རྟགས་ཐམ་དེ་ལ་ཁ་ན་མ་ཐོ་
བའི་ལས་བགྱིས་པ་དང་གཉིས་སུ་མེད་ཨང་སྙམ།
ཐུར་བཟས་ཡར་བལྟས་མ་ཐག ཁ་གཏད་ནི་བཟོ་བོ་དེའི་ངོ་གདོང་རེད་ལ། རྣམ་ཤེས་
ཀྱི་རྟགས་ཐམ་ཐེབས་པའི་ལུས་པོ་འདི་ངོ་མི་ཤེས་ལ་ཤེས་ཀྱང་མི་འདོད་པའི་མི་ཞིག་གི་
ལག་ཏུ་འཇོག་པར། མ་གཞི་རང་ཉིད་རྩ་བ་ནས་འཐད་མེད་པ་མོས་བར་སྐབས་འདིར་གཞི་
ནས་རྟོགས་བྱུང་། དེ་མ་ཐག མོའི་སེམས་སུ་སྡང་སེམས་འགོག་མེད་ཅིག་སྐྱེས་ཡོང་སྟེ་མགོ་
ཡུའང་འཁོར་ཙམ་བྱེད་ཅིང་། ཁ་རུ་མཆིལ་ལུད་མང་བོ་ཞིག་འཁྱིལ་འོངས་པ་དེའང་སྐྱེས་པ་
ཆ་མེད་འདིའི་གདོང་ལ་འཕེན་སྙམ་པ་ཞིག་བྱུང་། ཁོ་གཉིས་ཀས་ཕན་ཚུན་ལ་ཧམ་སེམས་
ཀྱིས་བལྟས་ནས་འདུག་ལ། སྐྱེས་པ་དེས་མོའི་སེམས་ཀྱི་ཁོང་ཁྲོ་ཚོར་བས་འཕྲལ་མར་ཇེ་
མགྱོགས་སུ་བཏང་བྱུང་། དེ་མ་ཐག འདོད་པའི་བདེ་བ་དྲག་པོ་ཞིག་ཐུར་བཟའི་ལུས་སེམས་
ཀྱི་གཏིང་གང་ཞིག་ནས་སིམ་འོངས་པས། མོས “མིན། མིན། ད་ཆོག་གི ད་ཆོག་གི” ཞེས་
བསླེབ་ལ་ཉེ་བའི་འདོད་པའི་བདེ་བ་དེ་འགོག་ཐབས་བྱས་མོད། འོན་ཏེ། མོས་དེ་ལྟར་འགོག་
ཙམ་བྱས་པའི་མོད་ལ། ཆགས་སྲེད་ཀྱི་བདེ་བ་རྫོགས་མཐའ་བྲལ་བ་ཞིག་ཐུར་བཟའི་ལུས་ཀྱི་
ཆ་ཤས་སོ་སོར་འབྱམས་ཏེ་ཕྱིར་ལུད་པའི་གླགས་ཤིག་ཁྱོན་ནས་མ་རྙེད། འདོད་པའི་བདེ་བ་
དེ་ཉིད་འདི་ལྟར་མོའི་ལུས་པོར་བག་མེད་པར་འཐིམ་ཞིང་། དེ་ནི་རྩ་ལམ་དུ་སྦྲིད་སྨན་ཞིག་
བརྒྱབ་པ་དང་གཉིས་སུ་མི་འདུག མོས་སྐྱེས་པ་དེའི་འོག་ཏུ་འཕག་འཚག་བྱེད་ཅིང་། རྡེག་
ཅིང་འཚོག་པར་བྱེད་ལ། ཁོའི་གདོང་ལ་མཆིལ་ཞགས་ཀྱང་འཕེན་པར་བྱེད།
དེང་གི་ཆུ་འདྲེན་ཆབ་ཏོག་དག་ས་ངོས་ནས་འབུར་དུ་བཏོད་ཡོད་པ་ནི་དཀར་ཞིང་
གཙང་བའི་ཀུ་མུ་ད་ཆུན་པོ་ཞིག་དང་ཡོངས་སུ་མཚུངས། ཇུས་འགོད་པ་དག་གིས་རང་ནུས་
ཡོད་རྒུ་རྩལ་དུ་སྤྲུགས་ནས་མི་རྣམས་ཀྱི་ལུས་པོའི་སྐྱོན་མཚང་འགེབས་ཅི་ཐུབ་བྱས་ཡོད་
དེ། ཆབ་ཏོག་གི་ཆུ་སྒམ་ལས་ཅི་ཞིག་ཤག་ཤག་ཤག་གིས་བཤལ་ནས་འགྲོ་དུས་དེ་ནི་ལུས་
པོའི་ནང་ཁྲོལ་གྱི་སྙིགས་མ་གང་ཞིག་ཡིན་པར་མི་སུས་ཀྱང་བསམ་བློ་མི་འཁོར་ལ། སྙིགས་
ཆུ་འདོར་སའི་སྦུག་ལམ་རེ་རེའི་སྣེ་མོའང་ང་ཚོའི་སྡོད་ཁང་དུ་ཟུག་ཡོད་ཀྱང་། ཇུས་འགོད་
པ་དག་གིས་དེའང་ཧ་ཅང་ཐབས་མཁས་ཀྱིས་མི་མངོན་པའི་གནས་གང་ཞིག་ཏུ་སྦས་ཡོད།
ད་དུང་ཝེ་ནེ་སིའི་ཆུ་ཡི་གྲོང་ཁྱེར་དེའང་ང་ཚོའི་མིག་གི་སྤྱོད་ཡུལ་དུ་མ་གྱུར་པ་ཙམ་ལས་
བཤང་གཅི་འདྲེས་མའི་ཕུང་བོ་ཞིག་སྟེ། སྐྱེ་བོ་གང་མང་ཞིག་གི་ཁྲུས་ཁང་དང་ཉལ་ཁང་།
གར་ཁང་། ད་དུང་རྒྱལ་ཚོགས་ཀྱི་ཐོག་ཁང་ཆེན་མོ་སོགས་དེའི་སྟེང་དུ་བཞེངས་ཡོད་པ་རེད།
ཕུ་རཱ་རྒུའི་གྲོང་འདབས་སུ་ཆགས་པའི་བཟོ་བའི་གཞིས་ཁུལ་འདིའི་ཁང་རྙིང་དག་
གི་སྣང་ཕྱིང་གིས་སྦས་པའི་བརྟུལ་ཞུགས་དེ་ཙམ་བཟུང་མི་འདུག་སྟེ། གཅལ་དུ་མདོག་
སྐྱ་བོའི་སོ་ཕག་གྲུ་བཞི་མ་ཞིག་བཏིངས་འདུག་ལ། དེའི་སྟེང་དུ་ཁེར་རྐྱང་དུ་ལུས་པའི་
ཆབ་ཏོག་ངན་ངོན་ཞིག་བསླངས་འདུག ཆུ་འདྲེན་ཆབ་ཏོག་འདིའི་རིགས་ཀྱིས་མིའི་
སེམས་ལ་མེ་ཏོག་ཀུ་མུད་ཅིག་འཆར་དུ་འཇུག་པ་ལྟ་ཅི། དེ་ལས་ལྡོག་སྟེ་འདི་ཉིད་ས་འོག་
གི་སྙིགས་ཆུའི་སྦུ་གུ་ཞིག་ལ་མཐུད་ཡོད་ཚུལ་གསལ་འདེབས་བྱས་འོངས་པའི་ཚོད་རེད།
ཆབ་ཏོག་དེ་རུ་ཤིང་གི་འཕོངས་ལྕིབས་ཙམ་ཡང་མེད་པས། ཐུར་བཟའི་འཕོངས་ཚོས་
ཐད་ཀར་འཁྱག་སིབ་སིབ་ཀྱི་རྫ་ཆས་དེར་མི་གླན་ཀ་མེད་དུ་གྱུར་ལ། ད་ནི་ལུས་ཡོངས་
འཁྱགས་ཏེ་འདར་ལྕུག་ལྕུག་བྱེད།
མོ་ཆབ་ཏོག་དེར་ཙོག་པུར་སྡོད་སྐབས། གློ་བུར་དུ་རྒྱུ་ལོང་ཡོད་ཚད་སྟོང་བར་འཕུད་
སྙམ་པའི་འདུན་པ་ཞིག་དྲག་ཏུ་སྐྱེས་ལ། རང་ཉིད་ཏག་ཏག་ཕུང་པོ་འབའ་ཞིག་ཏུ་གྱུར་ཏེ།
རང་གིས་རང་ལ་བརྙས་སྨོད་ལན་གཅིག་བྱས་ནའང་སྙམ། ཏག་ཏག་ཕུང་པོ་འབའ་ཞིག་སྟེ།
མོའི་མ་རྒན་གྱི་ངག་སྒྲོས་བཞིན་བཟའ་བཏུང་འཇུ་བྱེད་དང་སྙིགས་མ་འདོར་བྱེད་ཙམ་གྱི་
ཕུང་པོ་ཞིག་ཏུ་གྱུར་ན་བསམས། ཐུར་བཟས་རང་ཉིད་ཀྱི་རྒྱུ་ལོང་ཡོད་ཚད་སྟོང་བར་ཕུད་
མ་ཐག ཁེར་རྐྱང་དང་སྐྱོ་གདུང་མཐའ་མེད་པ་ཞིག་སྐྱེས་འོངས་ལ། ད་ནི་སྙིགས་ཆུའི་
སྦུག་སྣེ་རུ་ཙོག་འདུག་པའི་རང་ཉིད་ཀྱི་ཕུང་པོ་དམར་རྗེན་འདི་ལས་ཉམ་ང་བ་ཞིག་མི་
འདུག་ཨང་སྙམ་བྱུང་།
མཚམས་འདིར། མོའི་རྣམ་ཤེས་ལ་གཟིགས་མོ་བ་ཞིག་བྱ་འདོད་པའི་མཚར་སྣང་དང་
ངན་སེམས། ང་རྒྱལ་བཅས་མེད་པར་གྱུར་ཏེ། ཡང་བསྐྱར་ལུས་པོ་གང་དེའི་ཆེས་ལྐོག་གྱུར་
གྱི་གནས་ཤིག་ཏུ་བསྐུངས་ཤིང་། རེ་དོགས་ཉིས་འདྲེས་ཀྱི་སེམས་གཅོང་ཞིག་གིས་རང་
ཉིད་སུ་ཞིག་གིས་གཉིད་ལས་དཀྲོག་པར་ངང་སྒུག་བྱེད།
མོ་ཆབ་ཏོག་ལས་ཡར་ལངས་ཤིང་ཆུ་སྒོ་ཕྱེ་ནས་གཙང་མར་བཤལ་རྗེས། སླར་ཡོལ་
བས་བཅད་པའི་འགྲུལ་ཁང་ཆུང་ངུ་དེར་ཡོང་། མོའི་རྣམ་ཤེས་ཀྱིས་སྔར་བཞིན་གོས་ཀྱིས་
སྟོངས་ཤིང་རིང་དུ་སྤྱུགས་པའི་ཕུང་པོ་དེ་རུ་འདར་ཡོམ་རྒྱག་ཅིང་། བཤང་སྒོ་ཤོག་བུས་
ཕྱིས་པའི་ཚོར་བ་དེ་མོས་ད་དུང་ཡང་ཉམས་སུ་མྱོང་ཐུབ་པ་འདྲ།
མཚམས་འདིར། མོས་ཕྱིས་སུའང་ཅིས་ཀྱང་བརྗེད་དཀའ་བའི་སྣང་ཚུལ་ཞིག་བྱུང་
སྟེ། མོ་ཡང་བསྐྱར་ཕུགས་ཀྱི་ཁང་མིག་དེར་འཛུལ་ནས་སྐྱེས་པ་དེའི་འཁྲིས་སུ་ལྡོག་འདོད་
ལ། ཁོའི་སྐད་གདངས་དང་འབོད་པ་ལའང་རྣ་བ་བླག་འདོད། གལ་སྲིད་སྐྱེས་པ་དེས་སྔར་
བཞིན་སྙན་ཞིང་འཇེབས་ལ་ནན་ཏན་གྱི་བཤད་སྒྲོས་ཤིག་གིས་མོར་གླེང་མོལ་བྱ་སྲིད་
ན། མོའི་རྣམ་ཤེས་ཀྱིས་སླར་ཡང་སྤོབས་པ་བསྐྱེད་དེ་ཕུང་པོ་དང་ཁ་འབྲལ་བར་རྩོམ་ངེས།
སྐབས་དེར་ཐོན་ན་མོས་ངུད་མོ་བྱ་སྲིད་ལ། རྨི་ལམ་དུ་ཤིང་ཆ་རར་འཐམས་པ་བཞིན་ཁོ་
ལ་དམ་པོར་འཐམ་ཡང་ངེས།
ད་དུང་ཁོའི་མདུན་དུ་ངུ་འདོད་ཀྱི་འདུན་པ་དྲག་པོ་ཞིག་ཀྱང་སྐྱེས་འོངས་པས། མོས་
འགྲུལ་ཁང་ཆུང་ངུ་དེར་ཨམ་གཙུགས་བསྡམས་ནས་རང་ཉིད་ཀྱི་མིག་ཆུ་འགོག་ཐབས་
བྱས། རྒྱ་ལ་བཀག་ཀྱང་མ་ཁོགས་ཚེ། ཕྱི་ཕྱིར་མོས་ཅིས་ཀྱང་མཐོང་མི་འདོད་པའི་དོན་དག་
ཅིག་འབྱུང་སྲིད་དེ། མོ་བརྩེ་དུང་གི་འདམ་དུ་འབྱིང་འགྲོ་ངེས།
བར་སྐབས་འདིར་མོས་ཁང་པའི་ཡང་ཕུགས་ནས་མཆེད་འོངས་པའི་འབོད་སྐད་
ཐོས་བྱུང་། ཉམ་ཐག་པའི་འབོད་སྒྲ་དེས་ཐུར་བཟའ་ཅུང་ཧ་ལས་སུ་བཅུག སྐད་གདངས་
འདི་དེ་ལྟར་ཕྲ་ཞིང་འཛེར་བ་མོས་སྔོན་མར་ཅིའི་ཕྱིར་ཡིད་འཇོག་མ་བྱུང་བ་ཡིན་ནམ།
ཧ་ལམ་སྐད་གདངས་འདིས་མོའི་འཁུ་འཁྲིག་བསླངས་ཤིང་སྤྲོ་བ་བཅག་པ་འདྲ། སྔོན་
ཏག་ཏག་གི་འདོད་འདུན་ཡོད་ཚད་གློ་བུར་དུ་སྨུག་སྤྲིན་བཞིན་སངས་ཤིང་། ཕྱིར་སྦུག་
ཁང་དུ་འཛུལ་ནས་ཕྱོགས་ཕྱོགས་སུ་གཏོར་བའི་གྱོན་གོས་ཡོད་ཚད་རིངས་པར་ལུས་ལ་
བགོས་རྗེས། མོ་འཕྲལ་མར་ཕྱིར་ལོག་སོང་།
མོས་ཉོ་ཆ་བརྒྱབ་ཚར་རྗེས་ཁི་རེན་ནུས་ཁྲིད་ནས་ཕྱིར་ཁྱིམ་དུ་ལོག ཁི་རེན་ནུས་ཀྱི་
ཁ་རུ་ནམ་རྒྱུན་དང་འདྲ་བར་ཁུར་བ་འཁྱིལ་མ་ཞིག་བཟུང་འདུག འདི་ནི་གྲང་ངར་ཆེ་
བའི་ཞོགས་པ་ཞིག་སྟེ། ས་ངོས་སུ་བ་མོ་སྲབ་བུ་ཞིག་ཀྱང་ཆགས་འདུག ཐུར་བཟའ་གཞིས་
ཁུལ་གསར་པ་ཞིག་གི་ཨར་ལས་བྱ་ཡུལ་བརྒྱུད་ནས་འགྲོ་དུས། ཐོག་ཁང་རེ་རེའི་བར་དུ་
སའི་རྒྱ་ཁྱོན་ངེས་ཅན་ཞིག་ཚལ་བ་དང་ཚལ་བ་རུ་བཅད་འདུག་ལ། མིག་མངས་ཀྱི་རིས་སུ་
གཏུབས་པའི་རྣང་ཞིང་ཆུང་ངུ་དེ་དག་ཏུ་མི་རྣམས་ཀྱིས་རྩྭ་དང་རྩི་ཤིང་། སྔོ་ཚོད་ཀྱི་རིགས་
ཇི་སྙེད་ཅིག་བཏབ་འདུག དེར་མ་ཟད། ཅུང་ཐག་རིང་བའི་ས་རུ་མེ་ཏོག་ལྡུམ་ར་ཁ་ཤས་ཀྱང་
མཐོང་ཐུབ། གློ་བུར་དུ། ཁི་རེན་ནུས་ཀྱིས་འགྲོ་མཚམས་བཞག་ནས་མེ་ཏོག་ལྡུམ་རའི་ཕྱོགས་
དེར་ཕུར་ཚུགས་སུ་ལྟ་ཞིང་འགུལ་ཙམ་ཡང་མ་བྱས། དེའི་མུར་ཐུར་བཟས་ཀྱང་ཕྱོགས་དེར་
ལྟ་ཙམ་བྱས་མོད། འོན་ཏེ་ཅི་ཡང་མཐོང་མ་སོང་། ཡིན་ཡང་། ཁི་རེན་ནུས་ཀྱིས་སྔར་བཞིན་
ཕྱོགས་དེ་བསྙེགས་ནས་ཕྱིན་སོང་བས། མོའང་ཁི་རེན་ནུས་ཀྱི་ཕྱི་བཞིན་འབྲངས་ནས་
སོང་། མཐའ་མར། ཞིག་རལ་དུ་གྱུར་པའི་མེ་ཏོག་གི་སྡིངས་ཆ་ཞིག་གི་ས་འདམ་འཁྱགས་པ་
རུ། མཆུ་ཏོ་ཆེས་ཆེར་གདངས་པའི་བྱ་རོག་གི་མགོ་བོ་ནག་པོ་ཞིག་ཡར་བུད་འདུག་པ་མཐོང་
ལ། ལུས་པོ་མི་མཐོང་བའི་མགོ་བོ་ཆུང་ངུ་དེ་ད་དུང་འདར་ཙམ་འདར་ཙམ་བྱེད་ཅིང་། ངག་
ནས་དུས་ངེས་མེད་དུ་སྨྲེ་སྔགས་རྣ་བར་གཟན་པ་ཞིག་འདོན་གྱིན་མཆིས།
ཁི་རེན་ནུས་ལ་གློ་བུར་དུ་ཞོགས་གང་ཞིག་ལངས་པ་ལྟར་ཁ་རུ་འཁྱེར་བའི་ཁུར་བ་
དེའང་ས་རུ་གཡུགས་སོང་། ཐུར་བཟས་ཁི་རེན་ནུས་ཀྱིས་བྱ་རོག་དེར་རྨུག་གིས་དོགས་
ནས་མོ་རང་གུད་ཀྱི་སྡོང་བོ་ཞིག་ལ་བཏགས་ཤིང་། དེ་ནས་པུས་མོའི་ལྷ་ང་ས་རུ་བཙུགས་
ཏེ། ས་འོག་ཏུ་གསོན་སྦེད་བྱས་པའི་བྱ་རོག་དེ་ཡར་འདོན་པར་བརྩམས། འོན་ཏེ། དེ་ནི་དེ་
འདྲའི་ལས་སླ་བོ་ཞིག་ག་ལ་ཡིན། མོས་འཁྱགས་པས་བསྡམས་པའི་ས་འདམ་བྲད་ཅིང་
བརྐོས་ཏེ་སེན་མོ་དུམ་བུ་ཞིག་བཀོག་ནས་ཁྲག་ཀྱང་དམར་ཙ་རེར་བཞུར་འོངས།
སྐབས་འདིར། མོའི་འཁྲིས་སུ་རྡེའུ་ཞིག་གསིར་སྒྲ་དང་བཅས་ཕོག་བྱུང་བས། མགོ་བོ་
ཡར་བཀྱགས་ནས་བལྟས་ཙ་ན། ལོ་ན་བཅུར་སོན་ཙམ་གྱི་བྱིས་པ་གཉིས་ཐོག་ཁང་ཞིག་
གི་གྲུ་ཟུར་དུ་གབ་ནས་འདུག་པ་མཐོང་། དེ་ནས་མོ་ཡར་ལངས་མ་ཐག་བྱིས་པ་དེ་གཉིས་
ཕྱོགས་ཕྱོགས་སུ་བྲོས་སོང་ལ། ཕལ་ཆེར་མོ་ཡར་ལངས་པའི་ཚུལ་དང་འཁྲིས་ཀྱི་སྡོང་བོ་དེ་
རུ་ཁྱི་གུ་ཞིག་བཏགས་ཡོད་པ་མཐོང་བས་ཡིན་པ་འདྲ།
མོ་ཡང་བསྐྱར་སྔར་མལ་དུ་བསྡད་ནས་ས་འདམ་འབྲད་མགོ་བརྩམས་ཤིང་། ཅང་མ་
འགོར་བར་བྱ་རོག་དེ་དུར་ས་ལྟ་བུའི་ས་ཕུང་དེ་ལས་སྐྱོབ་ཐུབ་པར་གྱུར། ཡིན་ཡང་། ད་
ནི་འདབ་ཆགས་དེར་གྲག་འགུལ་ཅི་ཡང་མི་འདུག གོམ་བགྲོད་མི་ལྕོགས་ལ་ནམ་འཕང་
ཡང་མི་ཆོད་པར་འདུག མོས་ཤི་མ་གསོན་གྱི་བྱ་རོག་དེ་རང་ཉིད་ཀྱི་སྐེ་དཀྲིས་དམར་པོ་
དེའི་ཁུད་དུ་གཅུད་ཅིང་། གཡོན་ལག་གིས་བསྐྱོར་ནས་བྲང་ཁར་གླན་རྗེས། གཡས་ལག་
གིས་ཁི་རེན་ནུས་ཀྱི་འདོགས་ཐག་བཀྲོལ། ལམ་ཧྲིལ་བོར་མོས་འདོགས་ཐག་གསིག་ཅིང་
འཐེན་ཏེ་ཁི་རེན་ནུས་རང་ཉིད་ཀྱི་རོལ་དུ་འབྲང་ཅི་ཐུབ་བྱ་རུ་བཅུག
མོས་ཨམ་ཕྲག་ལས་ལྡེ་མིག་འདོན་པ་མ་སྐོབས་པས། འཕྲལ་མར་སྒོ་དྲིལ་མནན་བྱུང་
ལ་ཐའོ་མཱ་སིས་ཀྱང་དུས་ཐོག་ཏུ་སྒོ་ཕྱེ་བྱུང་། ཐུར་བཟས་ཁི་རེན་ནུས་ཀྱི་འདོགས་ཐག་
ཐའོ་མཱ་སིའི་ལག་ཏུ་གཏད་རྗེས “དམ་པོར་ཟུངས་ཤིག” ཅེས་ནན་གྱིས་རྣོན་ཙམ་བྱེད་
ལ། མོས་བྱ་རོག་དེ་ཁྱེར་ནས་ཁྲུས་ཁང་དུ་འཛུལ། ཁྲུས་ཁང་དུ་མོས་འདབ་ཆགས་དེ་ཁ་
ལག་བཀྲུ་སའི་འོག་གི་རྡོ་གཅལ་དུ་བཞག་པ་ན། དེས་ནི་འཕག་འཚག་ལན་འགའ་རྒྱག་
མོད། དེའི་མུར་འགུལ་ཙམ་ཡང་བྱ་མ་ནུས། གར་ཞིང་ནུར་བའི་གཤེར་ཁུ་སེར་པོ་ཞིག་བྱ་
རོག་དེའི་ལུས་ནས་ལུད་འོང་གིན་འདུག ཐུར་བཟས་བྱ་རོག་དེ་རྡོ་གཅལ་གྱིས་འཁྱག་
གིས་དོགས་ནས་འོག་ཏུ་རས་ཀྱི་འདིང་བ་ཞིག་བཏིངས། བྱ་རོག་དེས་རེ་ཐག་ཆད་པའི་
ཚུལ་གྱིས་གཤོག་ཟུང་རྨས་མ་དེ་རྡེབ་ཙམ་བྱེད་ལ། ཕྲ་ཞིང་རྣོ་བའི་མཆུ་ཏོ་ཡར་འགྱོགས་
ཙམ་འགྱོགས་ཙམ་བྱེད་པ་ནི་སུ་ཞིག་ལ་ལེ་བདའ་བྱེད་པ་དང་འདྲ།
མོ་ཁྲུས་གཞོང་གི་གུད་དུ་བསྡད་ཅིང་། མིག་འོད་ཤི་མ་གསོན་གྱི་བྱ་རོག་དེ་ལས་
འདའ་མ་ནུས། བྱ་རོག་དེའི་ཁེར་རྐྱང་ལས་མོས་རང་ཉིད་ཀྱི་གྲིབ་གཟུགས་མཐོང་བྱུང་། དེ་
བས། མོས “འཇིག་རྟེན་འདིར། ང་ལ་ཐའོ་མཱ་སི་མ་གཏོགས་མེད” ཅེས་རང་ཉིད་ལ་ཡང་
ནས་ཡང་དུ་བསྐྱར།
བཟོ་བོ་དེ་དང་ལན་གཅིག་འགྲོགས་པ་དེས། མོས་འདོད་པའི་ལོངས་སྤྱོད་དང་བརྩེ་
དུང་རྣལ་མ་གཉིས་ལ་འབྲེལ་བ་ཅི་ཡང་མེད་པའི་གནད་དེར་ངེས་འདྲོངས་རྙེད་ཡོད་དམ།
ཡང་ན། བྱི་བོའི་ལས་ལའང་གནོན་ཤུགས་ཅི་ཡང་མི་དགོས་པར་གུ་ཡངས་པ་ཞིག་ཡིན་
ཆོག་པ་དེ་རྟོགས་ཡོད་དམ། ཡང་ན། ད་ལྟ་མོའི་སེམས་པ་ཅུང་ལྷོད་ལ་བབས་ཡོད་དམ།
མེད་དེ། གཏན་ནས་མེད།
སྐབས་དེའི་རྣམ་པ་ད་དུང་ཡང་མོའི་སེམས་སུ་ཝ་ལེར་གཤགས་ཡོད་དེ། མོ་སྣམ་
ཕྱིང་ལས་སྒོར་བུད་པ་ན། ཡོལ་བས་བཅད་པའི་འགྲུལ་ཁང་ཆུང་ངུ་དེ་རུ་གོས་མེད་གཅེར་
བུའི་ངང་འགྲེང་འདུག་ལ། དེ་ནི་སུ་ཞིག་ལ་མ་དགོས་པར་དེ་གར་ཕངས་མེད་དུ་གཡུགས་
པ་དང་ཡོངས་སུ་མཚུངས། མོའི་རྣམ་ཤེས་ལའང་འཇིགས་སྣང་བྱུང་བས་ལུས་པོའི་ཡང་
ཕུགས་སུ་སྔངས་འདར་རྒྱག་བཞིན་མཆིས། ཏག་ཏག་སྐབས་ཐོག་དེར། སྦུག་ཁང་གི་སྐྱེས་
པ་དེས་མོའི་རྣམ་ཤེས་ལ་ཕྱོགས་ནས་སྨྲ་བ་ལན་གཅིག་ཕྱུང་བ་ཡིན་ནའང་། མོ་སྐད་གསང་
མཐོན་པོའི་ངུད་མོ་དང་བཅས་སྐྱེས་པ་དེའི་བྲང་གཞུང་ལ་བསྙེ་བར་རྩོམ་ངེས།
མོས་ཐའོ་མཱ་སིའི་མཛའ་མོ་ཞིག་རང་ཉིད་ནང་བཞིན་ཡོལ་བས་བཅད་པའི་འགྲུལ་
ཁང་ཆུང་ངུ་དེར་ཡོད་པར་ཆ་བཞག་ལ། ཐའོ་མཱ་སི་བཟོ་བོ་དེ་དང་འདྲ་བར་ཁང་པའི་ཡང་
ཕུགས་སུ་ཡོད་པར་བྱས་ཏེ། རྒྱ་ལ་ཐའོ་མཱ་སིས་བུད་མེད་ལོ་ཆུང་དེར་སྐད་ཆ་ཚིག་གཅིག་
སྟེ། ཏག་ཏག་སྐད་ཆ་ཚིག་གཅིག་བཤད་པས་ཀྱང་། བུད་མེད་དེའང་ངུ་ངག་དང་བཅས་ཁོ་
ལ་འཐམ་ངེས་རེད་ཨང་སྙམ།
འཇིག་རྟེན་སྣང་བའི་དབང་ལ་ཤོར་ཚུལ་ནི་ཐུར་བཟས་གསལ་བོར་ཤེས་ཏེ། བུད་མེད་
དག་གིས་རང་ཉིད་ཀྱི་རྣམ་ཤེས་ལ་གཡབ་མོ་གཏོང་བའི་སྐྱེས་པ་གང་དེའི་འབོད་པ་བཟློག་
དཀའ་ལ། སྐྱེས་པ་དག་གིས་རང་གི་འབོད་པ་ལ་རྣམ་ཤེས་བླགས་ཡོད་པའི་བུད་མེད།
དེའང་བཟློག་དཀའ་བ་ཡིན། བརྩེ་དུང་གི་རྐོན་བུ་བཙུགས་ཡོད་ས་རུ། ཐའོ་མཱ་སི་ནི་དུས་
ནམ་ཡང་ཡིད་རྟོན་ཕེར་བ་ཞིག་མིན་པས། ཐུར་བཟས་རྣམ་པ་ཀུན་ཏུ་ཁོའི་ཆེད་ལ་སེམས་
ཁྲེལ་བྱ་རྒྱུ་ལས་ཐབས་ཅི་ཡང་མེད།
རེད་ཨང་། མོ་ལ་ཐབས་ཅི་ཞིག་ཡོད་དམ། མོ་ལ་ཡོད་པ་ནི་མི་ཕྱེད་པའི་བརྩེ་བ་འབའ་
ཞིག་ཡིན་ལ། བརྩེ་བ་དེའང་ཁོ་གཉིས་འགྲོགས་པའི་ཉིན་དང་པོ་ནས་བཟུང་གཞི་ནས་
ཐའོ་མཱ་སི་ལ་ཕུལ་ཟིན། ཕལ་ཆེར་མོས་ཐོག་མའི་དུས་ནས་བཟུང་རང་ཉིད་ལ་ཁོར་བྱིན་
ཆོག་པའི་དངོས་པོ་གཞན་ཅི་ཡང་མེད་པ་ཤེས་ཡོད་ཚོད་རེད། ཁོ་གཉིས་ཀའི་བརྩེ་བ་ནི་ཆ་
མི་མཉམ་པའི་བཟོ་ཡི་སྒྱུ་རྩལ་ཡ་མ་ཟུང་ཞིག་ཏུ་མཐོང་སྟེ། དེའང་ཏག་ཏག་ཐུར་བཟའི་མི་
ཕྱེད་པའི་བརྩེ་དུང་ཁོ་ན་རྨང་དུ་བྱས་ཡོད་པ་ཙམ་དུ་ཟད་པས། ཀ་བ་གཅིག་གིས་བཏེགས་
པའི་ཕོ་བྲང་ཆེན་པོ་ཞིག་དང་གཉིས་སུ་མེད།
ད་ལྟ། ཕོ་རོག་དེའི་གཤོག་པ་འགུལ་ཙམ་ཡང་མི་བྱེད་ལ། ཁྲག་གིས་བརྫིས་པའི་སྡེར་
ཁྱིམ་ཆག་པོ་དེ་ཁོ་ནས་འདར་གསིག་རྒྱག་གིན་འདུག ཐུར་བཟས་འདབ་ཆགས་དེ་བློས་
མ་ཐོངས་པར་དེ་གར་བསྲུངས་ནས་འདུག་ཅིང་། དེ་ནི་ཚེའི་དུས་བྱེད་ལ་ཉེ་བའི་སྤུན་
མཆེད་ཅིག་གི་སྔས་འགྲམ་དུ་བསྲུངས་ནས་བསྡད་ཡོད་པ་དང་འདྲ། དེའི་རྗེས་སུ། མོའང་
བཀད་ས་རུ་ཕྱིན་ནས་གུང་ཚིགས་སྟབས་བདེ་ཞིག་འཐུངས་ཙམ་བྱས།
འོན་ཏེ། ཕྱིར་འོངས་དུས། ཕོ་རོག་དེ་གཞི་ནས་ཤི་འདུག
ཁོ་གཉིས་འགྲོགས་པའི་ལོ་དང་པོར། ཐུར་བཟའ་འཁྲིག་སྤྱོད་ཀྱི་སྐབས་སུ་ཆགས་
པའི་སྒྲ་སྣ་ཚོགས་ཤིག་འབྱིན་པར་དགའ་ཞིང་། ཆགས་པའི་སྒྲ་དེ་ནི་ངས་གོང་དུ་བཤད་
ཟིན་པ་བཞིན་མོས་རང་ཉིད་ཀྱི་དབང་ཤེས་ཡོད་ཚད་བསྒྲིབ་པའི་སླད་དུ་ཡིན། ཕྱིས་སུ་
མོས་ཆགས་པའི་སྒྲ་དབྱུང་བ་རིམ་བཞིན་ཇེ་ཉུང་དུ་ཕྱིན་མོད། འོན་ཏེ། མོའི་རྣམ་ཤེས་རྟག་
པར་བརྩེ་དུང་གིས་བསྒྲིབས་པས་ཅི་ཡང་མཐོང་མི་ཐུབ་པར་གྱུར་ཡོད། ཡིན་ཡང་། མོ་བཟོ་
བོ་དེ་ལ་ཉལ་བའི་གནས་སྐབས་སུ་བརྩེ་དུང་ཅི་ཡང་མེད་པས། སྐབས་དེར་མོའི་རྣམ་ཤེས་
ཀྱི་མིག་དབང་ཡང་སླར་སོས་ཡོད།
མོ་ཡང་བསྐྱར་ལུམས་ཀྱི་ཁྲུས་ཁང་དེར་འོངས་ཤིང་། མེ་ལོང་ཆེན་པོ་དེའི་ཁ་གཏད་
དུ་འགྲེང་ནས་རང་ཉིད་ལ་བལྟས་ཏེ་སྡོད་སྐབས། སེམས་སུ་སླར་ཡང་བཟོ་བོ་དེའི་ཁྱིམ་དུ་
འཁྲིག་པ་སྤྱད་པའི་རྣམ་པ་དག་ཇི་བཞིན་དུ་ཤར་འོངས། མོའི་ཡིད་ལ་མངོན་འོངས་པ་ནི་
མཛའ་བོ་མིན་ཏེ། དྲང་མོར་བཤད་ན། མོར་སྐྱེས་པ་དེའི་ཚུགས་ཀ་ཇི་འདྲ་ཞིག་ཡིན་པར་
བག་ཆགས་ཅི་ཡང་མི་འདུག ཐ་ན་ཁོ་རང་གོས་མེད་གཅེར་བུར་མངོན་པའི་རྣམ་པ་དེར་
ཡང་མོས་ཡིད་འཇོག་གང་ཡང་མ་བྱས་པ་འདྲ། མོའི་ཕྱིར་དྲན་དུ་འཁོར་འོངས་པ(དེར་མ་
ཟད་མོས་སྐབས་ཐོག་འདིར་ཁ་གཏད་ཀྱི་མེ་ལོང་ལས་སྤྲོ་བ་དང་བཅས་མཐོང་ཐུབ་པའང)
ནི་རང་ཉིད་ཀྱི་ལུས་པོ་རེད་ལ། དེ་བས་ཀྱང་མོའི་རྨོངས་སྤུ་དང་རྨོངས་སྤུའི་གོང་རོལ་ཏུ་
ཡོད་པའི་མངལ་རྟགས་སྒོར་སྒོར་དེ་རེད། སྔོན་གྱི་ཚེ། མངལ་རྟགས་འདི་ནི་མོར་མཚོན་ན་
ནམ་ཡང་རང་ཉིད་ཀྱི་ལུས་པོའི་སྐྱོན་གང་ཞིག་ཏུ་བལྟ་མོད། འོན་ཏེ། ད་ནི་མོའི་ཕྱིར་དྲན་
རྩ་ཆེ་བ་ཞིག་ཏུ་གྱུར་ཡོད། ལྷག་པར་དུ། མི་ཆ་མེད་ཅིག་གི་མཚན་མ་མངལ་རྟགས་དེ་དང་
ཉེ་བར་སྙེན་པའི་སྐབས་དག་ཏུ། མོས་དེ་ལ་ཡང་ལྟ་བསྐྱར་ལྟ་བྱ་འདོད།
འདི་རུ་ངས་ཡང་བསྐྱར་གལ་བོ་ཆེ་ལ་ནན་ཏན་གྱི་ཚུལ་གྱིས་ལན་གཅིག་ཞུ་དགོས་
པ་ལ། མོས་ནི་སྐྱེས་པ་ཆ་མེད་ཅིག་གི་ཕོ་མཚན་མཐོང་མི་འདོད་དེ། མོས་མཐོང་འདོད་པ་
ནི་ཕོ་མཚན་དེ་དང་ཆེས་ཆེར་ཉེ་བའི་རང་ཉིད་ཀྱི་གསང་གནས་ཡིན། མོ་ནི་མི་གཞན་གྱི་
ཕུང་བོར་དགའ་བ་དེ་ཙམ་མེད་ཀྱི། མོ་དགའ་བ་ནི་རང་ཉིད་ཀྱི་ལུས་པོ་སྟེ། དེ་བས་ཀྱང་རང་
ཉིད་ཀྱི་ལུས་པོ་གློ་བུར་དུ་དམར་རྗེན་ལ་འཕུད་པར་དགའ་ཞིང་། ཇི་ལྟར་ཉེ་བར་བཅར་
ཞིང་ཇི་ལྟར་ཆ་མེད་དུ་གྱུར་ཚེ་དེ་ལྟར་འདོད་པ་རྒྱས་ཐུབ་པའི་རང་ཉིད་ཀྱི་ལུས་པོ་དེ་ཡིན།
ཁྲུས་ལ་ཞུགས་རྗེས་ཀྱི་ཐུར་བཟའི་ལུས་པོ་ཆུ་རྡུལ་གྱི་དོག་པ་ཕྲ་མོས་བཀང་འདུག་ལ།
མོས་རང་ཉིད་ཀྱི་ལུས་པོར་ལྟ་བཞིན་བཟོ་བོ་དེ་དུས་ནམ་ཞིག་ལ་ཆང་ཁང་དུ་ཡོང་སྲིད་
ཨང་སྙམ། མོས་ཁོ་ཡོང་བར་རེ་ལྟོས་བྱས་ཤིང་། ཁོ་ཡོང་ནས་རང་ཉིད་མགྲོན་དུ་འབོད་པར་
ཡང་རེ་ལྟོས་བྱས། རེ་ལྟོས་གྲངས་མེད་བྱས།
ཉི་མ་གཅིག་དང་ཉི་མ་གཉིས། མོ་བཟོ་བོ་དེ་ནམ་ཞིག་ཆང་ཁང་གི་ཚོང་སྟེགས་སུ་
མངོན་ཡོང་བར་བློ་ཁ་ཚོམ་ལ། མོས་རང་ཉིད་ལ “མིན” ཞེས་བརྗོད་པའི་སྟོབས་ཤུགས་
མེད་པར་ཡང་སེམས་ཁྲེལ་བྱས། འོན་ཏེ། ཉི་མ་རེ་རེ་བཞིན་ཕར་འདས་ཙ་ན། ཐུར་བཟའ་
ཁོ་དང་འཕྲད་པར་སྐྲག་པ་ནས་རིམ་བཞིན་ཁོ་དང་མི་འཕྲད་པར་སེམས་ངལ་ལྕི་བར་གྱུར།
ཟླ་ངོ་གཅིག་གཞི་ནས་ཕར་འདས་སོང་། ཡིན་ཡང་བཟོ་བོ་དེའི་གྲིབ་མ་ཙམ་ཡང་
མཐོང་ཡུལ་དུ་མ་གྱུར། ཐུར་བཟའ་ལ་མཚོན་ན། འདི་ནི་ཅིས་ཀྱང་ཧ་གོ་དཀའ་བ་ཞིག་
རེད། མོའི་ཡི་ཆད་དང་སེམས་གཅོང་ཡོད་ཚད་འཕྲལ་མར་ཐེ་ཚོམ་གྱི་དྲི་བས་ཁྱུར་མིད་དུ་
བཏང་བྱུང་སྟེ། ཁོ་མི་ཡོང་དོན་ཅི་ཡིན་ནམ།
མོས་ནམ་རྒྱུན་དང་འདྲ་བར་འགྲོན་པོ་དག་ལ་སྣེ་ལེན་བྱེད་བཞིན་ཡོད་ཅིང་། མི་
གཟུགས་ཐུང་ཀླད་བྱི་དེའང་ཡང་བསྐྱར་བསླེབས་བྱུང་། སྔོན་མ་ཞིག་ལ། ཁོས་ཐུར་བཟར་
ན་མ་ལོན་པ་ལ་ཆང་རག་བཙོངས་སོང་ཞེས་བསྙོན་བཙུགས་མྱོང་། སྐབས་འདིར། ཁོས་
མགྲིན་པ་གཟེངས་སུ་བཏེགས་ནས་ཁ་བཙོག་གི་སྒྲུང་ཞིག་ལབ་ཀྱིན་འདུག་ལ། སྒྲུང་དེ་ནི་
མོ་སྔོན་མར་གྲོང་བརྡལ་ཆུང་ངུ་དེར་ཡོད་དུས་དེ་གའི་ཆང་འཐུང་དག་གི་ངག་ནས་ཀྱང་
ལན་གྲངས་བརྒྱ་ཕྲག་དུ་མར་ཐོས་མྱོང་བ་ཞིག་རེད། མོར་ཡང་བསྐྱར་མ་རྒན་གྱི་འཇིག་
རྟེན་དེར་ཚུད་སོང་བའི་ཉམས་སྣང་ཞིག་སྐྱེས་འོངས་པས། དེའི་མུར་ཧ་ཅང་བརླང་པོའི་
ཚིག་གིས་ཁོའི་བཤད་མཚམས་བཅད་སོང་།
སྐྱེས་པ་གཟུགས་ཐུང་ཀླད་བྱི་དེ་ཆེས་ཆེར་ཁྲོས་ནས “ཁྱོད་ལ་ངར་བཀའ་འབེབས་
པའི་དབང་ཆ་མེད། ང་ཚོས་ཁྱོད་ཆང་ཁང་འདིར་ལས་ཀ་ལ་ཞུགས་སུ་བཅུག་པས། ཁྱོད་
དགའ་ན་རེད” ཅེས་བཤད་བྱུང་།
“ང་ཚོ་ཟེར་རམ། ང་ཚོ་ཞེས་པ་ནི་སུ་ལ་ཟེར་བ་ཡིན།”
“ང་ཚོ་ང་ཚོ་རེད།” ཁོས་འདི་ལྟར་ལབ་ཞོར་ཡང་བསྐྱར་ཆང་ཝོར་ཐི་ཁ་ཕོར་བ་
གང་བླངས་ཤིང “ཡིད་ལ་ཟུངས། ཁྱོད་ཀྱིས་གང་བྱུང་དུ་མི་གཞན་ལ་བརྙས་པའི་སྟོང་
བསམ་མ་བཅངས” ཅེས་བརྗོད་བྱུང༌།
ཁོས་འདི་ལྟར་སྨྲ་ཞོར། ཐུར་བཟས་གོང་དམའ་བའི་མུ་ཏིག་གི་མགུལ་རྒྱན་རྐྱ་མ་ཁ་
ཤས་བཏགས་ཡོད་པ་དེར་མཛུབ་མོ་བཙུགས་ནས “ཁྱོད་ཀྱི་མུ་ཏིག་གི་མགུལ་རྒྱན་འདི་
གང་ནས་ཁྱེར་འོངས་པ་ཡིན། གང་ལྟར་ཁྱོད་ཀྱི་ཁྱོ་ག་དེས་ཉོ་མི་ཐུབ་པ་ཁག་ཐེག་ཡིན།
སྒེའུ་ཁུང་གི་གད་པ་ཞིག་གིས་མུ་ཏིག་གི་མགུལ་རྒྱན་ཞིག་ཁུག་གམ། ཧིན ——འགྲོན་པོ་
དག་གིས་བྱིན་པ་ཡིན་ཨང་། ཁྱོད་ཀྱིས་རིན་དུ་ཅི་ཞིག་བྱིན” ཞེས་འུར་བརྒྱབ་ཡོང་།
“ཁྱི་ཁ་ཚུམས། ཁྱོད་ཀྱིས་མྱུར་དུ་ཁྱི་ཁ་ཚུམས་ཤིག” ཐུར་བཟས་ཀྱང་སྐད་བརྒྱབ་བྱུང་།
སྐྱེས་པ་གཟུགས་ཐུང་ཀླད་བྱི་དེས་མོའི་མགུལ་རྒྱན་ལ་སྤར་སྙོབ་ཅིག་བྱས་
ཤིང “སེམས་ལ་ཟུངས། ང་ཚོའི་འདིར་སྨད་འཚོང་བྱ་མི་ཆོག” ཅེས་སྤྱོ་བར་བྱེད།
ཁི་རེན་ནུས་མཆོང་སྟབས་གཅིག་གིས་ཀག་གེར་ལངས་ཤིང་། སྡེར་ཁྱིམ་ཚོང་སྟེགས་
སུ་བཀོད་ནས་ཟུག་སྐད་ཡང་ཡང་བརྒྱབ་འོངས།
“ཁོ་ནི་གསང་བའི་ཉེན་རྟོག་པ་ཞིག་རེད།” གཞུང་ཚབ་པ་དེས་དེ་སྐད་ལབ་བྱུང་།
“གསང་བའི་ཉེན་རྟོག་པས་ཅུང་ཙམ་གསང་དགོས་པ་མ་ཡིན་ནམ།” ཐུར་བཟས་
འདི་ལྟར་བཤད་ཅིང་། དེ་ནས “གསང་མི་ཚུགས་པའི་གསང་བའི་ཉེན་རྟོག་པ་ཞིག་གིས་
རྔོ་ཅི་ཞིག་ཐོགས་ཨང” ཞེས་ཁ་སྣོན་ཞིག་བྱས།
གཞུང་ཚབ་པ་འབོལ་ཁྲི་རུ་དཀྱིལ་དཀྲུང་དུ་བསྡད་འདུག་ལ། དེ་ནི་ཡོ་གའི་སློབ་ཚན་
དུ་བསླབས་པའི་འདུག་སྟངས་ཤིག་ལོས་ཡིན་སྙམ་འོངས། རྩིག་ལྡེབས་སུ་ཁའེ་ནུ་རྡེས་འཛུལ་
དམུལ་ལེར་བལྟས་འདུག་པ་ནི་ཁོའི་སྐད་ཆ་ལ་ཁས་འཆེ་གང་ཞིག་མཛད་པ་ལྟར་སྣང་།
ལྕམ་མོ་ཐུར་བཟའ་ལགས།” ཁོས་རྒན་རབས་པ་ཞིག་གི་ངག་སྒྲོས་ལས “གསང་
བའི་ཉེན་རྟོག་པར་ལས་འགན་དུ་མ་ཞིག་ཡོད་པ་རེད། དང་པོ་ནི་སྲོལ་རྒྱུན་གྱི་ལས་
འགན་ཏེ། ཁོ་ཚོས་མི་རྣམས་ཀྱིས་ཅི་ཞིག་རྗོད་ཀྱིན་པར་ལྐོག་ཉན་བྱས་རྗེས། སོ་སོའི་
འགོ་བར་སྙན་ཞུ་བྱ་རྒྱུ་དེ་རེད། གཉིས་པ་ནི་འཇིགས་སྐུལ་གྱི་ལས་འགན་རེད། འདིའི་
རིགས་ཀྱིས་ཁོ་ཚོས་དུས་ནམ་ཡང་མི་རྣམས་ལ་ཚོད་འཛིན་བྱེད་བཞིན་པ་ཤེས་སུ་འཇུག་
ལ། མི་རྣམས་ནི་དུས་རྟག་ཏུ་ཁོ་ཚོར་སྐྲག་དགོས་པ་རེད། སྐྱེས་པ་ཀླད་བྱི་གན་ནི་འདིའི་
རིགས་སུ་གཏོགས། ལས་འགན་གསུམ་པ་ནི་ཉེས་མེད་ལ་ཉེས་འགེལ་བྱ་རྒྱུ་དེ་རེད། ད་ལྟ་
ང་ཚོས་རྒྱལ་ཁབ་ལ་ངོ་ལོག་བྱེད་བཞིན་པར་བསྙོན་བཙུགས་ཚེ། ཁོ་ཚོར་ཕན་ཐོགས་ཅི་
ཡང་ཡོད་པ་མ་རེད། རྒྱུ་མཚན་འདི་ལྟར་བསྒྲུབས་ཚེ། ང་ཚོ་མི་མང་བོ་ཞིག་གི་སྙིང་རྗེའི་
ཡུལ་དུ་འགྱུར་བ་ལས་འོས་མེད། དེ་བས། ད་སྐབས་ཁོ་ཚོའི་དམིགས་ཡུལ་ནི་ང་ཚོའི་
ཨམ་ཕྲག་ལས་དུད་ནག་རྡོག་པོ་རེ་བསྔོག་འདོད་པའམ། ཡང་ན་ལོ་བཅུ་གཉིས་ཅན་གྱི་
བུ་མོ་ཞིག་ལ་བཙན་གཡེམ་བྱས་པའི་བདེན་དཔང་རེ་ཨེ་རྙེད་ལ་འབད་རྒྱུ་དེ་རེད། ཁོ་
ཚོར་མཚོན་ན། ལོ་བཅུ་གཉིས་ཅན་གྱི་བུ་མོ་ཞིག་བདམ་པོར་བཙལ་རྒྱུ་ནི་ལས་སླ་མོ་
རེད” ཅེས་བཤད་བྱུང་།
ཐུར་བཟའི་ཡིད་ལ་གློ་བུར་དུ་བཟོ་བོ་དེ་འཁོར་འོངས་ལ། ཁོ་ད་ལྟའི་བར་དུ་མ་ཡོང་
བར་འགྲེལ་ཅི་ལྟར་རྒྱག་ཨང་སྙམ་བྱུང་།
གཞུང་ཚབ་པས་མུ་མཐུད་དུ་བཤད་རྒྱུར “ཁོ་ཚོས་ཅིས་ཀྱང་མི་རྣམས་ལ་རྙི་འཛུགས་
དགོས་ཤིང་། རྙི་རུ་ཚུད་པའི་མི་རྣམས་ཚོད་འཛིན་བྱས་ཏེ་རང་ཉིད་ལ་ཞབས་འདེགས་ཞུ
རུ་འཇུག་སྟེ། ཁོ་ཚོས་མི་དེ་དག་བཀོལ་ནས་མི་གཞན་དག་ལ་རྙི་འཛུགས་ཀྱིན་ཡོད། དེ་
ལྟར། ག་ལེ་ག་ལེར་མི་རིགས་ཧྲིལ་པོ་ཕན་ཚུན་བདམ་མཁན་གྱི་བདམ་པོའི་ཚོགས་པ་
ཆེན་པོ་ཞིག་ཏུ་འགྱུར་སྲིད།”
འོན་ཏེ། སྐབས་འདིར་ཐུར་བཟས་དོགས་གཞི་གཅིག་འབའ་ཞིག་ལ་བསམ་བློ་གཏོང་
གིན་ཡོད་དེ། བཟོ་བོ་དེ་ནི་ཅིས་ཀྱང་ཉེན་རྟོག་པས་མོའི་གན་དུ་མངགས་འོངས་པ་རེད།
དེས་ན། ཁ་གཏད་ཀྱི་ཆང་ཁང་དེར་ཕྱིན་ནས་ར་རོ་བར་གྱུར་རྗེས། ཕྱིར་འོངས་ནས་མོར་ཁ་
བཙོག་བཤད་པའི་གསར་བུ་སྨྱོན་པ་དེ་ཡང་སྙིང་ཅི་ཞིག་ཡིན་ནམ། གསར་བུ་དེའི་ཆེད་དུ།
ཉེན་རྟོག་པས་ད་གཟོད་མོར་སྙད་བརྐོས་པ་ཡིན་ལ། ཉེན་རྟོག་པས་སྙད་བརྐོས་པས་བཟོ་
བོ་དེས་ད་གཟོད་མོར་གྲོགས་བྱས་པ་རེད། ཨ་ཁ། དེ་ནི་ཁོ་ཚོ་གསུམ་གས་མོའི་མདུན་དུ་
སྦྱངས་པ་སྔོན་དུ་སོང་བའི་ཟློས་གར་ཞིག་འཁྲབ་པ་མ་ཡིན་ནམ། བཟོ་བོ་དེས་ཐུར་བཟའ་
ལ་སྙིང་རྗེ་ཁུལ་བྱེད་པ་ནི་མ་གཞིར་མོ་བསླུ་བའི་ཆེད་དུ་ཡིན་འདུག
མོས་ཅིའི་ཕྱིར་ཡིད་འཇོག་མ་བྱུང་བ་ཡིན་ནམ། ཁོའི་ཁང་པ་དེར་ཐོག་མའི་དུས་
ནས་དོགས་པའི་གཞི་ཞིག་མཆིས་ཏེ། དེ་ནི་སྐྱེས་པ་དེ་སྡོད་ས་ཞིག་དང་གཏན་ནས་མི་
འདྲ། ཆས་གོས་ལེགས་པོར་གསོལ་བའི་བཟོ་བོ་ཞིག་ཁང་པ་དེ་འདྲ་ངན་ངོན་ཞིག་ཏུ་སྡོད་
སྲིད་དམ། ཡང་གཅིག་བཤད་ན། ཁོ་ནི་བཟོ་བོ་ཞིག་ཡིན་ནམ། གལ་སྲིད་ཡིན་ཚེ། ཕྱི་དྲོའི་
ཆུ་ཚོད་གཉིས་པར་ཡང་ལས་ཀར་འགྲོ་མི་དགོས་པ་ཅི་ཡིན་ནམ། ད་དུང་བཟོ་བོ་ཞིག་
གིས《ཨེ་རྡི་ཕི་ཟི》བཀླག་སྲིད་དམ། མ་རེད། དེ་ནི་བཟོ་བོ་ཞིག་གི་དཔེ་སྒྲོམ་མ་ཡིན་པར།
དབུལ་ཞིང་ཕོངས་པའི་ཤེས་ལྡན་པ་ཞིག་གི་སྡོད་ཁང་ཡིན་ངེས་ལ། ད་ལྟ་ཁོ་རང་ཁྲིམས་
མུན་དུ་བཅུག་རྗེས་ཁང་པ་འདི་གཞུང་བཞེས་བཏང་བ་ཡིན་སྲིད། ཐུར་བཟའ་རང་ལོ་བཅུ་
བའི་སྐབས་སུ། མོའི་ཕ་རྒན་ཡང་ཁོ་ཚོས་དེ་ལྟར་འཛིན་བཟུང་བྱས་ཤིང་། ཁང་པ་དཔེ་
སྒྲོམ་དང་བཅས་པའང་གཞུང་བཞེས་བཏང་མྱོང་། ཁང་པ་དེར་ཕྱིས་སུ་བེད་ཅི་ལྟར་བླངས་
ཡོད་པ་སུས་ཤེས་ཨང་།
ད་ནི་མོས་བཟོ་བོ་དེ་ཅིའི་ཕྱིར་མ་ཡོང་བ་གསལ་བོར་ཤེས་སོང་། ཁོས་གཞི་ནས་
རང་ཉིད་ཀྱི་འགན་འཁྲི་བསྲིབས་ཟིན་པས་རེད། འགན་འཁྲི་དེ་ཅི་ཞིག་ཡིན་ནམ་ཞེ་
ན། “སེམས་ལ་ཟུངས། ང་ཚོའི་འདིར་སྨད་འཚོང་བྱ་མི་ཆོག” ཅེས་ཉེན་རྟོག་པ་དེ་ར་
བཟི་ནས་ངག་ལས་ཤོར་བ་ལྟར་རེད་ལ། དུས་ལ་བབས་ཚེ། བཟོ་བོ་དེ་དངོས་སུ་ཡོང་ནས་
མོ་དང་མཉམ་དུ་འཁྲིག་པ་སྤྱད་ཚུལ་དང་། ད་དུང་ཁོའི་ལག་ནས་རིན་ཡང་བླངས་ཚུལ་
སོགས་ཡིན་མདོག་མདོག་གིས་བདེན་དཔང་བྱ་ངེས། དེའི་རྗེས་སུ། ཁོ་ཚོས་ནག་ཉེས་འདི་
བཟུང་ནས་མོ་ལ་འཇིགས་སྣང་སྐུལ་ཞིང་། བཙན་ཤེད་ཀྱིས་ཆང་ཁང་དེར་ཡོང་བཞིན་
པའི་མི་གཞན་དག་བདམ་དུ་འཇུག་ངེས།
གཞུང་ཚབ་པས་ཐབས་ཤེས་ཅི་ཡོད་ཀྱིས་མོའི་སེམས་བདེ་རུ་འཇུག་པའི་ཆེད་དུ “ངས་
བལྟས་ན། ཁྱོད་ཀྱི་དོན་དག་འདི་དེ་འདྲའི་ཚབས་ཆེན་ཞིག་མིན་པ་འདྲ” ཞེས་བཤད།
“དེ་འདྲ་ཞིག་ཡིན་པར་སྨོན།” ཐུར་བཟས་མགྲིན་པ་རྣོང་བཞིན་དུ་དེ་ལྟར་ལབ་
རྗེས། ཁི་རེན་ནུས་ཁྲིད་ནས་སྒོར་ཐོན་ཞིང་། ཕུ་རཱ་རྒུའི་སྲང་ལམ་གྱི་སྨག་རུམ་དུ་འདྲེས་
ནས་མི་སྣང་བར་གྱུར།
སྤྱིར་བཏང་དུ་སྡུག་བསྔལ་ལས་གཡོལ་བའི་ཐབས་གཙོ་བོ་ཞིག་ནི་མ་འོངས་པར་
སྐྱབས་བཅོལ་བ་དེ་ཡིན། མི་རྣམས་ཀྱིས་དུས་ཀྱི་བཤུལ་ལམ་རིང་མོ་རུ་ཐིག་རིས་ཤིག་
འཐེན་ཡོད་པར་བློས་བསླང་བྱེད་ལ།
རྒྱ་ལ་ཐིག་རིས་དེ་ལས་འགོངས་པར་ནུས་ཚེ་སྡུག་
བསྔལ་བ་ཇི་སྙེད་ཀྱང་གར་སོང་ཆ་མེད་དུ་འགྱུར་བར་རློམ། འོན་ཏེ། ཐུར་བཟའ་ལ་
མཚོན་ན། མོའི་མདུན་ཕྱོགས་ཀྱི་ཐིག་རིས་དེ་མཐོང་རྒྱུ་མ་བྱུང་བས། ཏག་ཏག་འདས་
ཟིན་པའི་ཕྱིར་དྲན་གྱིས་ད་གཟོད་མོ་ལ་སེམས་གསོ་ཕྲན་བུ་རེ་བྱ་ཐུབ། དེ་རིང་ཡང་
གཟའ་ཉི་མ་ཞིག་ལ་བསླེབས་འདུག ཁོ་ཚོ་རླངས་འཁོར་ལ་བསྡད་ནས་ཕུ་རཱ་རྒུ་དང་
རིང་དུ་གྱེས།
ཐའོ་མཱ་སིས་རླངས་འཁོར་སྐོར་ཞིང་། ཐུར་བཟའ་ཁོའི་འཁྲིས་སུ་བསྡད། ཁི་རེན་ནུས་
རྒྱབ་ཀྱི་འདུག་སྟེགས་སུ་བཞག་སྟེ་ཁོ་ཚོ་ལམ་དུ་སྐྱོད་ཀྱིན་ཡོད། ལམ་བར་དུ་ཁྱི་གུ་དེས་
ཡང་ནས་ཡང་དུ་མགོ་བོ་མདུན་ཕྱོགས་སུ་བསྲིངས་འོངས་ནས་ཁོ་གཉིས་ཀའི་རྣ་གཤོག་ལ་
ལྕེ་ལྡག་བྱས་ཡོང་། ཆུ་ཚོད་གཉིས་ཀྱི་རྗེས་སུ། ཁོ་ཚོ་ཆུ་ཚན་ཡོད་སའི་མཁར་གྲོང་ཆུང་ངུ་
ཞིག་ཏུ་བརྟོལ། ལོ་ངོ་ལྔ་དྲུག་ཙམ་གྱི་གོང་རོལ་ཏུའང་ཁོ་ཚོ་མཁར་གྲོང་འདིར་འོངས་ནས་
ཉིན་འགར་བསྡད་མྱོང་ལ། ད་ནི་ཡང་ཁོ་ཚོས་གནས་འདིར་འགྲོ་མཚམས་བཞག་སྟེ་ཞག་
འདུག་བྱ་རྩིས་ཡོད།
ཐང་ཆེན་དུ་བསླེབས་རྗེས་ཁོ་ཚོ་རླངས་འཁོར་ལས་བབས། ཡོད་ཚད་ལ་འགྱུར་བ་ཅི་
ཡང་མི་འདུག ཁ་གཏད་ནི་ཁོ་ཚོ་སྔོན་མར་བསྡད་མྱོང་བའི་འགྲོན་ཁང་དེ་རེད། འགྲོན་
ཁང་གི་སྒོ་དྲུང་དུ་སྔར་བཞིན་ཨ་འབྲས་སྡོང་རྒན་དེ་ཀྲོང་ངེར་འགྲེང་འདུག་ལ།
གཡོན་ཕྱོགས་སུ་གནའ་བོའི་ཤིང་གི་བར་ཁྱམས་སྲིད་དུ་རིང་བ་ཞིག་མཐོང་ཐུབ། བར་
ཁྱམས་དེའི་མཐའ་རུ་རྡོ་ཀ་མ་རུ་ལས་གྲུབ་པའི་ཆུ་ཚན་གྱི་རྫིང་བུ་ཞིག་བསྐྱིལ་ཡོད།
སྔོན་
མ་ནང་བཞིན་དེ་རུ་མི་མང་བོ་ཞིག་བསླེབས་འདུག་ལ། ཚང་མས་ཆང་ཕོར་ལག་ཏུ་
བསྣམས་ནས་ཆུ་ཚན་གྱི་ཁྲུས་ལ་ཞུགས་པའི་སྟ་གོན་བྱེད།
ཐའོ་མཱ་སིས་འགྲོན་ཁང་གི་ཕྱོགས་གང་ཞིག་སྟོན་ཙམ་བྱེད་ལ། ཞིབ་ཏུ་བལྟས་ཚེ་
ད་གཟོད་འགྱུར་བ་ཕྲ་མོ་རེ་བྱུང་ཡོད་པ་ཚོར་ཐུབ། སྔོན་ཚེ་འགྲོན་ཁང་འདིར “འགྲོན་
ཁང་ཆེན་མོ” ཞེས་འབོད་མོད། ད་ནི་སྒོ་བྱང་དུ “བྷེ་ཁོ” རུ་བཅོས་འདུག ཁོ་ཚོས་ད་
དུང་འགྲོན་ཁང་གི་གྲུ་ལོགས་སུ་བཀལ་བའི་བྱང་བུ་དེར་བལྟས་པ་ན། དེ་རུའང་མའོ་སི་
ཁོ་ཐང་ཆེན་ཞེས་བྲིས་འདུག དེ་ནས་ཁོ་ཚོ་རྒྱུས་མངའ་ཆེ་བའི་སྲང་ལམ་དེའི་ཕྱོགས་
ཕྱོགས་སུ་ཉུལ (ཁི་རེན་ནུས་འདོགས་ཐག་གིས་འཁྲིད་མེད་པར་རང་འགུལ་གྱིས་ཁོ་
གཉིས་ཀའི་རོལ་དུ་འབྲངས་ནས་ཡོང་གིན་འདུག)ཞིང་། ཡང་བསྐྱར་ད་ལྟའི་མིང་གསར་
པ་དག་རེ་རེ་བཞིན་ངོས་འཛིན་ཐེངས་ཤིག་བྱས། སི་ཏ་ལིན་ལམ་དང་ལེ་ཉིན་རྒུ་རའེ་རྡུ་
ལམ། རཱ་སི་ཏ་ཝུའུ་ལམ། ནའོ་ཝེ་སི་བྷིར་སི་ཁི་ལམ། ཁའེ་ཝུའུ་ལམ། ཨོ་རྡེ་ས་ལམ། ད་
དུང་ཁྲེ་ཁོ་ཝུའུ་སི་ཀེ་སྨན་གསོ་ཁང་དང་ཐའོ་སི་ཐོ་ཨེ་སྨན་གསོ་ཁང་། རེ་མུའུ་སི་ཀེ—
ཁོར་སེ་ཁོ་ཝུའུ“སྨན་གསོ་ཁང་། གཞན་ཡང་སུའུ་ཝོ་རོ་ཝུའུ་འགྲོན་ཁང་དང་རྒོར་ཁེ་
གློག་བརྙན་ཁང་། ཕུའུ་ཧྲི་ཁིན་འཚིག་ཇ་ཁང་སོགས་མིང་འདི་དག་ཡོད་ཚད་ནི་ཨུ་རུ་སུ་
དང་ཨུ་རུ་སུའི་ལོ་རྒྱུས་ལས་ཕྱུང་བ་འབའ་ཞིག་རེད།
ཐུར་བཟའི་ཡིད་ལ་བཙན་འཛུལ་གྱི་ཐོག་མའི་ཉིན་དེ་དག་འཁོར་བྱུང་། གྲོང་ཁྱེར་
ཡོངས་ཀྱི་སྒོ་བྱང་ཡོད་ཚད་མར་བཀོག་ཅིང་གཞུང་ལམ་གྱི་ལམ་རྟགས་ཐམས་ཅད་ཀྱང་
རྩ་ནས་བལ། ཞག་མ་གཅིག་གི་ཡུན་ཙམ་ལ། རྒྱལ་ཁབ་ཧྲིལ་བོ་མིང་མེད་རྒྱལ་ཁམས་ཤིག་
ཏུ་གྱུར་སོང་། ཏག་ཏག་བདུན་ཕྲག་གཅིག་གི་རིང་ལ། ཨུ་རུ་སུའི་དམག་དཔུང་རྒྱལ་ཁབ་
འདིའི་མངའ་ཁོངས་ཡོངས་སུ་ཕོ་སྤྱང་གཟན་ལ་འདུར་འདུར་བྱས་མོད། འོན་ཏེ། ཁོ་ཚོས་
རང་ཉིད་གནས་གང་ཞིག་ཏུ་ཡོད་པར་ཆ་འཇོག་ཅི་ཡང་མ་རྙེད། དམག་དཔོན་དག་གིས་
ཕྱོགས་ཕྱོགས་སུ་ཚགས་པར་ཁང་དང་བརྙན་འཕྲིན་ཁང་། རྒྱང་སྒྲོག་ཁང་སོགས་བཙལ་
ནས་མྱུར་མོར་བདག་གིར་འཛིན་རྩིས་བྱས་མོད། གཏན་ནས་རྙེད་མ་བྱུང་། དེ་བས། ཁོ་
ཚོས་མཐའ་འཁོར་གྱི་མང་ཚོགས་ལ་རྩད་བཅད་ཀྱང་། མང་ཚོགས་དག་གིས་མི་ཤེས་
ཞེས་མགོ་བོ་འཕྲེད་དུ་དབྱུག་པར་མི་བྱེད་ན། ས་གནས་དང་ཁ་ཕྱོགས་སོགས་གང་བྱུང་དུ་
བསྟན་ནས་ཁོ་ཚོ་མགོ་འཐོམ་པར་བྱས་འོངས།
ལོ་ངོ་འདི་དག་གི་རིང་ལ། མིང་མེད་པའི་གནས་བབ་འདིས་རྒྱལ་ཁབ་འདིའི་ཡོད་
ཚད་ལ་འགལ་རྐྱེན་མི་ཉུང་བ་ཞིག་བཟོས་ཡོད་དེ། ཐ་ན་སྲང་ལམ་དང་སྡོད་ཁང་དག་གིས་
ཀྱང་ད་ནི་རང་ཉིད་ཀྱི་མིང་ངོ་མ་དེ་ཕྱིར་རྙེད་དཀའ་བར་འདུག བྷོ་ཧེ་མུས་ཡའི་ཆུ་ཚན་
སྨན་གསོ་ཁང་འདི་ལྟ་བུ་ཞིག་ཀྱང་གློ་བུར་དུ་འགྱུར་ནས་རྟོག་བཏགས་ཀྱི་ཨུ་རུ་སུ་ཆུང་ངུ་
ཞིག་ཏུ་གྱུར་འདུག་ན། ད་ནི་ཁོ་ཚོས་འཚོལ་བཞིན་པའི་འདས་ཟིན་པའི་ཕྱིར་དྲན་དག
ཀྱང་སྔ་མོ་ནས་གཞུང་བཞེས་བཏང་ཟིན་པ་ཐུར་བཟས་གཞི་ནས་ཚོར་བྱུང་། དེ་བས། ཁོ་
ཚོའང་གནས་འདིར་ཞག་འདུག་བྱེད་དོན་ཅི་ཡང་མེད་པར་གྱུར།
ཁོ་ཚོ་ཁུ་སིམ་མེར་སླར་རླངས་འཁོར་གྱི་ཕྱོགས་སུ་ཕྱིན། ཐུར་བཟས་དོན་དག་ཡོད་
ཚད་དང་མི་ཐམས་ཅད་དོན་དུ་རྣམ་པ་གཞན་ཞིག་ཏུ་བརྫུས་འདུག་ཨང་སྙམ། བྷོ་ཧེ་མུས་
ཡ་ཞེས་པའི་གནའ་བོའི་ཡུལ་ལུང་འདི་ཨུ་རུ་སུའི་མིང་གིས་ཁྱབ་འདུག་ལ། ཆེ་ཁི་པ་དག་
གིས་བཙན་འཛུལ་གྱི་གནས་སྐབས་པར་དུ་བསྐྱོན་པ་ནི་མཐའ་མར་ཨུ་རུ་སུའི་གསང་
བའི་ཉེན་རྟོག་པའི་གྲོགས་སུ་གྱུར་འདུག་པ་དང་། མོ་རང་འཆི་ལམ་དུ་བརྫངས་པའི་སྐྱེས་
པ་དེའི་གདོང་ལ་ཐའོ་མཱ་སིའི་འདྲ་འབག་གྱོན་འདུག ཉེན་རྟོག་པས་རང་ཉིད་བཟོ་བོ་
ཞིག་ཡིན་ཟེར་མོད། འོན་ཏེ་བཟོ་བོ་དེས་ནི་རི་བོ་ཕེ་ཧྥུན་གྱི་སྐྱེས་པ་དེ་འཁྲབ་ན་སེམས་
ཀྱིན་འདུག ཁང་པའི་ནང་གི་མཚོན་བྱེད་རང་བཞིན་གྱི་དཔེ་དེབ་དེ་ནི་མཐར་ཐུག་ན་དེ་
གར་བཤམས་ནས་མོ་ལ་བསླུ་བྲིད་གཏོང་བྱེད་ཙམ་རེད།
ཏག་ཏག་སྐབས་དེར། མོའི་ཡིད་ལ་དཔེ་དེབ་དེ་འཁོར་འོངས་ཤིང་། དེའི་མུར་དེ་དང་
འབྲེལ་བའི་འཆར་སྒོ་གཞན་ཞིག་ཀྱང་དྲན་ངོགས་སུ་འཕོས་ཡོང་བ་ན། མོའི་མཁུར་མགོ་
ལམ་སང་དམར་པོར་གྱུར་སོང་། དོན་དག་དེ་ནི་ཅི་ལྟར་བྱུང་བ་ཡིན་ནམ། བཟོ་བོ་དེས་ཁོ་
རང་འཚིག་ཇ་ཞིག་བསྐོལ་དུ་འགྲོ་ཟེར་ལ། མོ་དཔེ་སྒྲོམ་དེའི་ཉེ་སར་བཅར་ནས་སོ་ཧྥུའུ་
ཁུ་ལེ་ཟིའི《ཨེ་རྡི་ཕི་ཟི》ཕྱིར་བཏོན་འོངས། དེའི་རྗེས་ནས་བཟོ་བོ་དེ་ཕྱིར་ཡོང་མོད། ཁོའི་
ལག་ཏུ་འཚིག་ཇ་བསྣམས་མི་འདུག་ཨང་།
མོས་ཡང་དང་བསྐྱར་དུ་སྐབས་དེའི་བྱུང་བ་ཡོད་ཚད་ལ་ཕྱིར་དྲན་བྱས། ཁོ་ནི་དུས་
ནམ་ཞིག་ལ་འཚིག་ཇ་ལ་ཁ་གཡར་ནས་ཕར་སོང་བ་ཡིན་ནམ། ཁོ་སོང་ནས་དུས་ཡུན་ཅི་
ཙམ་འགོར་ཡོད་དམ། ཆེས་མ་མཐའ་ཡང་སྐར་མ་གཅིག་འགོར་ཡོད་པར་ཐེ་ཚོམ་ཅི་ཡང་
མེད། ཡང་ན་སྐར་མ་གཉིས་གསུམ་ཞིག་འགོར་ཡོད་ཀྱང་སྲིད། འོ་ན། ཁོ་འགྲུལ་ཁང་ཆུང་
ངུ་དེར་དེ་འདྲ་ཞིག་འགོར་དོན་ཅི་ཡིན་ནམ། ཁོ་ཆབ་གསང་དུ་སོང་བ་ཡིན་ནམ། དེ་མ་
ཐག་ཐུར་བཟས་རང་ཉིད་ཀྱིས་སྐབས་དེར་སྒོའི་ཁྲོག་སྒྲ་དང་ཆུའི་ཤག་སྒྲ་ཐོས་ཡོད་མེད་
ལ་ཕྱིར་འདང་བརྒྱབ། མེད། མོས་ཆུའི་ཤག་སྒྲ་ཞིག་ཐོས་མེད་པ་ཏན་ཏན་ཡིན། རྒྱ་ལ་ཐོས་
ཡོད་ཚེ་སྐབས་འདིར་ཅིས་ཀྱང་མོའི་ཡིད་ལ་དྲན་སྲིད། དེར་མ་ཟད། མོས་ཕལ་ཆེར་སྒོའི་
ཁྲོག་སྒྲ་ཐོས་མེད་པར་ཡང་ཁ་ཚོན་གཅོད་ཐུབ་པ་འདྲ། དེས་ན། ཁོས་འགྲུལ་ཁང་ཆུང་ངུ་
དེ་རུ་ཡང་སྙིང་ཅི་ཞིག་བྱས་པ་ཡིན་ནམ།
གློ་བུར་དུ། མོས་ཡོད་ཚད་གསལ་བོར་རྟོགས་སོང་། གལ་སྲིད་མོར་ནག་ཉེས་འགེལ་
དགོས་ན་བཟོ་བོ་དེའི་བདེན་དཔང་གཅིག་པུས་ག་ལ་ཆོག ཁོ་ཚོར་དེ་བས་ཀྱང་འཇུན་དུ་
དཀའ་བའི་བདེན་དཔང་རྩོད་མེད་ཅིག་མཁོ་བ་ཡིན། དེར་བརྟེན། བཟོ་བོ་དེ་ཐུར་བཟའ་
དང་ཁ་བྲལ་བའི་དུས་ཡུན་རིང་མོ་དེ་རུ། ཁོས་འགྲུལ་ཁང་ཆུང་ངུ་དེའི་གནས་གང་ཞིག་
ཏུ་བརྙན་ཕབ་འཕྲུལ་ཆས་ཤིག་བསྐུངས་པའམ། ཡང་ན། དེ་བས་ཀྱང་ཆ་འཇོག་རུང་བ་ནི་
ཁོས་བརྙན་ལེན་མཁན་ཞིག་ཁྲིད་འོངས་ནས་ཡོལ་བའི་རྒྱབ་རོལ་ཏུ་གབ་ཏུ་བཅུག་རྗེས།
ཁོ་གཉིས་ཀའི་ཡོད་ཚད་བརྙན་དུ་ཕབ་ཡོད་པ་དེ་རེད།
བདུན་ཕྲག་ཁ་ཤས་ཀྱི་སྔ་རོལ་ཏུ། མོ་ད་དུང་ཕུར་ཧ་བཟི་ཁས་རང་ཉིད་གཅིག་བསྡུས་
བཙོན་ར་ཞིག་ཏུ་ཚུད་ཡོད་པའང་ཚོར་གྱི་མེད་པའི་ངང་ཚུལ་དེར་ཧ་ལས་ཀྱིན་ཡོད། འོན་
ཏེ། ད་ནི་མོ་དང་ཕུར་ཧ་བཟི་ཁ་གཉིས་ལ་ཁྱད་པར་ཅི་ཞིག་ཡོད་དམ། མ་རྒན་གྱི་ཁྱིམ་
ནས་ཐར་བ་ནས་བཟུང་། མོས་རང་ཉིད་ཀྱི་འཚོ་བ་རང་ཉིད་འབའ་ཞིག་ལ་དབང་ཆོག་
པར་བསམས་མོད། འོན་ཀྱང་། མ་གཞིར་མ་རྒན་གྱི་ཁྱིམ་དེ་ནི་འཛམ་གླིང་ཧྲིལ་བོར་ཁྱབ་
འདུག་ལ། དེས་ནི་ཡུལ་དུས་ངེས་མེད་དུ་མོ་རང་བདས་ཤིང་དེད་ནས་འོངས་པས། མོ་རང་
ཐར་ས་ཅི་ཡང་མེད་པའི་གནས་སུ་གཏུགས།
ཁོ་ཚོ་མེ་ཏོག་ལྡུམ་རའི་བར་གྱི་ཐེམ་སྐས་ལས་བབས་ཏེ། རླངས་འཁོར་ཡོད་སའི་ཐང་
ཆེན་དེ་གཟས་ནས་སོང་།
“ཅི་རེད།” ཐའོ་མཱ་སིས་མོར་འདི་ལྟར་དྲིས་བྱུང་།
མོས་ལན་ལྡོན་གྲབས་སུ། མི་ཞིག་གིས་ཐའོ་མཱ་སིར་འཚམས་འདྲི་ཞུས་བྱུང་།
དེ་ནི་ཕོ་ལོ་ལྔ་བཅུར་སོན་པའི་སྐྱེས་པ་ཞིག་རེད་ལ། དཀའ་སྡུག་གི་ལོ་ཟླའི་རྗེས་
ཤུལ་གདོང་ལ་རི་མོ་བཞིན་བབས་པའི་ཞིང་བ་ཞིག་རེད། སྔོན་མར་ཐའོ་མཱ་སིས་ཁོ་ལ་
གཤག་བཅོས་བྱས་མྱོང་ཞིང་། གཤག་བཅོས་དེའི་རྗེས་སུ། སྨན་ཁང་གིས་ཁོ་རང་ལོ་རེ་
བཞིན་མཁར་གྲོང་ཆུང་ངུ་འདིའི་ཆུ་ཚན་ལ་སྡོད་དུ་བཅུག་སྟེ་སྨན་བཅོས་བྱེད་བཞིན་
ཡོད། ཁོས་ཐའོ་མཱ་སི་དང་ཐུར་བཟའ་གཉིས་མཐོང་མ་ཐག་འཚིག་ཇ་ཁང་དུ་གདན་དྲངས་
བྱུང་། འཚིག་ཇ་ཁང་དུ་ཁྱི་འཁྲིད་མི་ཆོག་པས། ཐུར་བཟའ་ཁི་རེན་ནུས་རླངས་འཁོར་དུ་
འཇོག་པར་སོང་ལ། ཐའོ་མཱ་སི་དང་ཞིང་བ་གཉིས་འཚིག་ཇ་ཁང་དུ་སོང་སྟེ་མོར་བསྒུགས་
ནས་བསྡད། ཐུར་བཟའ་ཕྱིར་བསླེབས་དུས། ཞིང་བ་དེས “ང་ཚོའི་ས་ཆ་རུ་ཡོད་ཚད་བདེ་
འཇགས་རེད། ལོ་གཉིས་ཀྱི་སྔོན་ལ། ང་ད་དུང་མཉམ་ལས་ཁང་གི་ཀྲུའུ་ཞིར་ཡང་བདམས་
བྱུང” ཞེས་ཁ་བརྡ་བྱེད་བཞིན་འདུག
“རྟེན་འབྲེལ་ཞུ། རྟེན་འབྲེལ་ཞུ།” ཐའོ་མཱ་སིས་འདི་ལྟར་བཤད་བྱུང་།
“ང་ཚོའི་ས་ཆ་དེ་ནི་ཞིང་གྲོང་ཞིག་ཡིན་པ་ཁྱེད་ཀྱིས་ཀྱང་མཁྱེན་གསལ་རེད། མི་
ཚང་མ་བྱེས་སུ་འགྲོ་བཞིན་འདུག་པས། ཤུལ་དུ་འདུག་མཁན་རེ་བྱུང་ན་གོང་རིམ་ཡང་ཧ་
ཅང་དགའ་བཞིན་པ་འདྲ། ཡང་གཅིག་བཤད་ན། ཁོ་ཚོས་ཀྱང་ང་ཚོར་ལས་ཀའང་ལས་སུ་
མི་འཇུག་པར་ཕྱི་རུ་སྤྱུག་མི་སྲིད་ཨང་།”
“གནས་དེ་ནི་ང་ཚོར་ཤིན་ཏུ་འཚམས་པར་འདུག” ཐུར་བཟས་གློ་བུར་དུ་དེ་ལྟར་
བཤད་བྱུང་།
“དེ་རུ་ཁྱེད་ལ་སུན་སྣང་སྐྱེ་ངེས། ལྕམ་སྐུ་ཞབས་ལགས། གནས་དེ་རུ་ཅི་ཡང་མེད།
ཕལ་ཆེར་མི་མེད་ལུང་སྟོང་ཞིག་ཡིན།”
ཐུར་བཟས་ཁོའི་དཀའ་སྡུག་གི་གཉེར་མས་ཁེངས་པའི་ངོ་གདོང་ལ་ལྟ་བཞིན། ཞིང་
བ་དེར་ཧ་ཅང་སྙིང་ཉེ་ཉེ་ཡི་ཚོར་བ་ཞིག་སྐྱེས་འོངས། ལོ་ཟླ་ཇི་འདྲའི་མང་བོ་ཞིག་འདས་
ཟིན་ཨང་། ད་ནི་མོས་གཞི་ནས་སྙིང་ཉེ་བའི་མི་ཞིག་རྙེད་བྱུང་ལ། དེ་དང་ཆབས་ཅིག་གྲོང་
ཚོ་དང་ཆོས་ཁང་གི་ཅོང་ཁང་། རྣང་ཞིང་། ནགས་ཚལ། རྣང་མ་རུ་བོང་གིས་རྒྱུག་པའི་རི་
བོང་། ད་དུང་རྒྱ་ཞྭ་ལྗང་གུ་གྱོན་པའི་རྔོན་གྱི་ར་བ་སྲུང་མཁན་སོགས་ཞིང་གྲོང་གི་ལྗོངས་
བཀོད་ཉམས་དགའ་བ་ཞིག་ཀྱང་མོའི་མཐོང་ལམ་དུ་མངོན་ཡོང་། ཐུར་བཟའ་ཞིང་གྲོང་
ནས་ཉིན་གཅིག་ལའང་བསྡད་མྱོང་མེད། འདི་དག་ནི་མོས་མི་གཞན་གྱི་ངག་སྒྲོས་ལས་
ཐོས་པའམ། དཔེ་དེབ་སོགས་ལས་མཐོང་བའི་ཞིང་གྲོང་གི་བག་ཆགས་ཙམ་ཡིན། ཡང་
ན། མོའི་ཕ་མེས་ཡང་མེས་སུ་ཞིག་ནས་བརྒྱུད་འོངས་པའི་སྔོན་མའི་འདུ་ཤེས་སད་པ་ཙམ་
ཡིན་ཡང་ངེས། གང་ལྟར། བག་ཆགས་འདི་ཉིད་མོའི་འདུ་ཤེས་སུ་གཤགས་པ་ནི་དེ་འདྲའི་
གསལ་ཞིང་གསོན་ཉམས་ཀྱིས་ཕྱུག་པ་ཞིག་རེད། དེ་ནི་ཁྱིམ་རྒྱུད་ཀྱི་འདྲ་པར་ཕྱོགས་
བསྒྲིགས་ཤིག་ལས་མཐོང་བའི་མེས་མོ་གང་ཞིག་གི་སྣང་རིས་དང་མཚུངས་ལ། གནའ་
བོའི་བརྐོས་རིས་རྙིང་བ་ཞིག་དང་ཡང་མཚུངས།
“ཁྱེད་ལ་ད་དུང་ན་རྒྱུ་འདུག་གམ།” ཐའོ་མཱ་སིས་དེ་ལྟར་དྲིས་བྱུང་།
ཞིང་བས་མཇིང་བ་དང་སྒལ་ཚིགས་ཀྱི་འབྲེལ་མཚམས་སྟོན་བཞིན “སྐབས་སྐབས་
སུ་མཚམས་འདིར་ན་ཟུག་རེ་ལྡང་འོང་གིན་འདུག” ཅེས་བཤད།
ཐའོ་མཱ་སི་རྐུབ་སྟེགས་ལས་ཡར་ལངས་ཏེ། ཞིང་བས་བཤད་པའི་གནས་དེར་རེག་ཙམ་
བྱས་ལ། དེ་ནས “ང་ལ་ད་ལྟ་སྨན་སྟེར་བའི་དབང་ཆ་ཡོད་པ་མ་རེད། ཡིན་ཡང་། ཕྱིར་སོང་
རྗེས། ཁྱེད་ཀྱི་སྨན་པར་ངས་སྨན་འདི་དག་བསྟེན་དགོས་པར་ལབ་ཀྱིན་འདུག་ཅེས་བཤད་
རོགས” ཟེར་ལ། ལྭ་བ་ནང་མའི་ཨམ་ཕྲག་ལས་ཟིན་བྲིས་དེབ་ཅིག་བཏོན་འོངས་ནས་ཤོག་
ལྷེ་གཅིག་གཤགས་ཤིང་། དེའི་ངོས་ལ་གཟབ་བྲིས་ཀྱི་སྨན་ཐོ་ཞིག་བྲིས་བྱུང་།
ཁོ་ཚོ་ཕྱིར་ཕུ་རཱ་རྒུར་ལྡོག་པའི་ལམ་ལ་བཏེག
རང་ཉིད་གོས་མེད་གཅེར་བུའི་ངང་བཟོ་བོ་དེའི་བྲང་ལ་གླན་འདུག་པའི་འདྲ་པར་
ཞིག་ལམ་ཧྲིལ་བོར་ཐུར་བཟའི་མིག་ལམ་ནས་ཡལ་རྒྱུ་མ་བྱུང་། མོས་རང་ནུས་ཅི་ལྕོགས་
ཀྱིས་སེམས་པ་བདེ་ལ་འབབ་ཅི་ཐུབ་བྱས་ཏེ་འོངས། རྒྱ་ལ་འདྲ་པར་དེ་འདྲ་ཞིག་དངོས་སུ་
ཡོད་པར་གྱུར་ཡང་ཐའོ་མཱ་སིས་དུས་གཏན་དུ་མཐོང་མི་ཐུབ་སྟེ། མི་དེ་དག་ལ་མཚོན་ན།
འདྲ་པར་དེའི་རིན་ཐང་ཆེ་ཤོས་ནི་དེ་ལ་བརྟེན་ནས་ཐུར་བཟའ་ཚོད་འཛིན་བྱ་རྒྱུ་དེ་ཡིན།
གལ་ཏེ་ཐའོ་མཱ་སི་ལ་བསྐུར་ཚེ། འདྲ་པར་དེའི་སྤྱོད་སྒོ་ཡང་ཡོངས་སུ་ཉམས་སོང་བ་རེད།
འོན་ཏེ། གལ་སྲིད་ཉེན་རྟོག་པ་དེ་ཚོས་ཐུར་བཟས་ཁོ་ཚོ་ལ་རྔོ་ཅི་ཡང་མི་ཐོགས་པ་
ཤེས་ཚེ། དོན་དག་འདི་ཡང་སྙིང་ཅི་འདྲ་ཞིག་ཏུ་འགྱུར་སྲིད་དམ། དངོས་གནས་དེ་འདྲ་
ཞིག་ཏུ་གྱུར་ན་ནི། འདྲ་པར་དེ་ཁོ་ཚོ་ལ་མཚོན་ན་སྙད་རྐོ་བྱེད་མཆོག་ཅིག་ཏུ་གྱུར་པ་ཡིན་
ལ། ཁོ་ཚོའི་གྲས་ཀྱི་སུ་ཞིག་གིས་ཀྱང་འདྲ་པར་དེ་ཐའོ་མཱ་སི་ལ་བསྐུར་ནས་སྙད་རྐོ་བར་
བསམས་ན་ལས་དེ་འགོག་ནུས་མཁན་གཅིག་ཀྱང་མེད།
གལ་སྲིད་ཐའོ་མཱ་སིའི་ལག་ཏུ་འདྲ་པར་དེ་འདྲ་ཞིག་འབྱོར་ཚེ་ཁོས་ཅི་ཞིག་བྱ་སྲིད་
དམ། ཁོས་འདྲ་པར་དེ་ཐུར་བཟའ་ལ་སྟོན་སྲིད་དམ། ཕལ་ཆེར་སྟོན་མི་སྲིད། ཁོས་སྟོན་མི་
སྲིད་པ་ཁོ་ཐག་ཡིན། འོན་ཏེ། ཁོ་གཉིས་ཀའི་ཉམ་ང་བའི་བརྩེ་དུང་གི་ཐོག་ཁང་དེ་འཕྲལ་
མར་ས་དང་རྡུལ་དུ་འཇིག་འགྲོ་ངེས། རྒྱུ་མཚན་ཐོག་ཁང་དེ་ནི་ཏག་ཏག་མོའི་བརྩེ་དུང་
འབའ་ཞིག་གི་ཀ་བར་བརྟེན་ནས་བསྐྲུན་ཡོད་པས་སོ། བརྩེ་དུང་ནི་བཙན་པོའི་རྒྱལ་ཁབ་
ཅིག་དང་འདྲ་སྟེ། དེ་ནི་ཡིད་རྟོན་གང་ཞིག་ལ་བརྟེན་ནས་བྱུང་ཞིང་། ནམ་ཞིག་ཡིད་རྟོན་
དེའང་ཉམས་ཚེ། བཙན་པོའི་རྒྱལ་ཁམས་དེའང་རང་བཞིན་གྱིས་འཇིག་འགྲོ་བ་ཡིན།
སྐབས་འདིར། མོའི་མིག་ལམ་དུ། རྣང་ཞིང་གི་བར་ན་རྒྱུག་པའི་རི་བོང་དང་རྒྱ་ཞྭ་
ལྗང་གུ་གྱོན་པའི་རྔོན་ར་སྲུང་མཁན། ནགས་མའི་འཇིངས་སུ་མངོན་པའི་ཆོས་ཁང་གི་
ཅོང་ཁང་སོགས་རི་མོ་བཞིན་དུ་སྣང་ཡོང་།
མོས་ཐའོ་མཱ་སི་ལ་ང་ཚོ་ཕུ་རཱ་རྒུ་དང་ཁ་འབྲལ་དགོས། བྱ་རོག་གསོན་སྦེད་བྱེད་པའི་
བྱིས་པ་ལ་ཁ་འབྲལ་དགོས། གསང་བའི་ཉེན་རྟོག་པ་ལ་ཁ་འབྲལ་དགོས། ཆར་གདུགས་
མཚོན་དུ་ཐོགས་པའི་བུ་མོ་དག་ལ་ཁ་འབྲལ་དགོས།
ཡོད་ཚད་ལ་ཁ་བྲལ་ནས་རྒྱང་རིང་
རྒྱང་རིང་ཞིག་ཏུ་འགྲོ་དགོས་ཞེས་བརྗོད་འདོད་ཅིང་། མོས་ད་དུང་ཁོར་ང་ཚོ་ཞིང་གྲོང་དུ་
བསྡད་ན་འགྲིག་ལ། འདི་ནི་ང་ཚོའི་ཐར་ལམ་ཉག་གཅིག་རེད་ཅེས་ཀྱང་བརྗོད་འདོད།
མོ་ཕར་འཁོར་ནས་ཐའོ་མཱ་སི་ལ་ལྟ་དུས། ཁོས་སྐད་ཆ་ཅི་ཡང་མ་བཤད་ལ། མིག་
ཟུང་རྡོ་ཟེགས་ཀྱིས་ཁེངས་པའི་མདུན་ཕྱོགས་ཀྱི་ལམ་ངོས་སུ་གཏད་འདུག དེ་བས། མོས་
གནས་སྐབས་འདིའི་ལྷིང་འཇགས་ཀྱི་མཁའ་དབུགས་སྟུག་པོ་དེ་ཅིས་ཀྱང་དཀྲོག་མ་ནུས།
མོ་ལ་ཁ་གྲག་པའི་སྤོབས་པ་ཡེ་ནས་མེད་པར་གྱུར། བར་སྐབས་འདིར། མོ་ཉིན་དེར་ཕེ་
ཐུན་རི་རྩེ་ནས་མར་འབབ་དུས་དང་འདྲ་བར་ཕོ་བ་གཟེར་ཞིང་སྐྱུག་མེར་ལངས་ཡོང་།
ཐའོ་མཱ་སིས་ནམ་ཡང་མོ་རང་སྤ་བཀོང་བར་བྱེད། མོ་ལ་མཚོན་ན། ཐའོ་མཱ་སི་རྒོད་དྲགས་
ཤིང་རང་ཉིད་གཉོམ་དྲགས་འདུག ཁོས་བཤད་པ་ནི་རྣམ་ཀུན་མོས་རྟོགས་དཀའ་བའི་
བཀའ་བཙན་འབའ་ཞིག་སྟེ། མོས་འབད་པ་ཆེན་པོས་ལག་བསྟར་བྱ་བསམས་ཀྱང་། གང་
ཞིག་ནས་མགོ་བརྩམ་དགོས་པར་གདེང་ཅི་ཡང་མི་རྙེད།
མོ་ཡང་བསྐྱར་རི་བོ་ཕེ་ཐུན་གྱི་ཟོམ་ལ་འགྲོ་འདོད་ཅིང་། སྐྱེས་པ་མེ་མདའ་ཅན་ལ་
རང་ཉིད་ཀྱི་མིག་ཟུང་བསྒྲིབ་ཏུ་བཅུག་རྗེས་ཤིང་ཆ་ར་དེར་རྒྱབ་བསྙེས་ན་སྙམ། སྐབས་
འདིར་མོ་ངོ་མ་ཤི་ན་འདོད།
མོ་གཉིད་ལས་སད་དུས། ཁྱིམ་དུ་རང་ཉིད་གཅིག་པུ་ལས་མི་འདུག
དེ་ནས་མོ་སྒོར་བུད་དེ་ཆུ་རགས་ཀྱི་ཕྱོགས་སུ་སོང་། མོས་ཆུ་བོ་ཝུ་ཐ་ཝར་ལན་གཅིག་
བལྟ་འདོད་ཅིང་། ཆུ་ངོགས་སུ་འགྲེང་སྟེ་ཆུ་བོའི་བཞུར་རྒྱུན་ལ་ཅེར་ནས་འདུག་འདོད།
ལྷོད་ཀྱིས་འབབ་པའི་ཆུ་བོའི་བཞུར་རྒྱུན་ལ་བལྟས་ཚེ་མིའི་ཡིད་སེམས་བདེ་ལ་འབབ་ཐུབ་
ཅིང་། མིའི་སེམས་ཀྱི་སྡུག་བསྔལ་ཡོད་ཚད་ཀྱང་ཆུ་བོས་ཁུར་འགྲོ་བ་བཞིན་རིམ་གྱིས་
ཡལ་འགྲོ། ཆུ་བོ་ནི་ལོ་ངོ་བརྒྱ་ཕྲག་དུ་མའི་རིང་ལ་རྒྱུན་མ་ཆད་པར་བཞུར་འོངས་ཤིང་།
མི་ཡུལ་གྱི་གཏམ་རྒྱུད་ཡོད་ཚད་ཀྱང་ཆུ་བོའི་འགྲམ་ངོགས་ནས་འབྱུང་གིན་ཡོད། གཏམ་
རྒྱུད་དེ་དག་ཆུ་བོའི་འགྲམ་ནས་བྱུང་རྗེས་ལམ་སང་སྐྱེ་བོ་ཀུན་གྱིས་བརྗེད་འགྲོ་ངེས་མོད།
འོན་ཏེ། ཆུ་བོ་སྔར་བཞིན་སྐད་ཅིག་ཙམ་ལའང་མི་སྡོད་པར་བཞུར་གྱིན་ཡོད།
མོ་ཆུ་རགས་ཀྱི་མཐའ་བསྐྱོར་ལ་བསྙེས་ནས་མར་བལྟས་ཚེ། དེ་ནི་ཕུ་རཱ་རྒུའི་གྲོང་
འདབས་རེད་ལ། ཆུ་བོ་ཝུ་ཐ་ཝ་ཡིས་གཞི་ནས་གྲོང་ཁྱེར་གྱི་ལྟེ་བ་བརྒལ་ཞིང་། མཁར་རྫོང་
དང་ཆོས་ཁང་དག་གི་ལོ་རྒྱུས་ཀྱི་ཆེ་བ་རྒྱབ་ཏུ་བསྐྱུར་ནས་གནས་འདིར་བསླེབས་དུས། དེ་
ནི་ད་སོ་མར་གར་སྟེགས་ལས་བབས་པའི་གར་མཁན་མ་ཞིག་དང་འདྲ་བར། ངལ་དུབ་ཀྱིས་
ཟིན་ཅིང་ཡིད་བློང་བློང་བོའི་བཟོ་ལྟ་ཞིག་མངོན་འདུག ཆུ་བོ་མཐའ་བསྐྱོར་དང་ལྕགས་
རིས་བསྐོར་བའི་འབག་བཙོག་གི་འགྲམ་ངོགས་བརྒྱུད་ནས་བཞུར་གྱིན་འདུག་ལ། མཐའ་
བསྐྱོར་དང་ལྕགས་རིའི་རྒྱབ་རོལ་ནི་རིང་ནས་དོར་བའི་བཟོ་གྲྭ་དང་རྩེད་འཇོ་ར་བ་རེད།
མོ་རེ་ཞིག་དེ་ལྟར་ཆུ་བོའི་གཞུང་ལ་ཅེར་ནས་བསྡད། འདི་གའི་ཆུ་བོ་ནི་ཕར་བལྟས་
ཚོད་དུ་སྐྱོ་གདུང་གིས་ནོན་ཞིང་བཀྲག་མདངས་ཡོངས་སུ་ཉམས་པ་ཞིག་རེད། གློ་བུར་
དུ། མོས་ཆུ་བོའི་ཀློང་ན་མདོག་དམར་པོའི་ཅ་ལག་ཡ་མཚན་ཞིག་ཡོད་པ་མཐོང་བྱུང་།
རེད། དེ་ནི་རྐུབ་སྟེགས་རིང་བོ་ཞིག་རེད། དེ་ནི་ལྕགས་ཀྱི་སུག་པ་ཅན་གྱི་ཤིང་གི་རྐུབ་
སྟེགས་རིང་བོ་ཞིག་རེད་ལ། རྐུབ་སྟེགས་འདིའི་རིགས་ནི་ཕུ་རཱ་རྒུའི་སྤྱི་གླིང་ནས་རྒྱུན་དུ་
མཐོང་ཐུབ། རྐུབ་སྟེགས་དེ་ད་དུང་ཡང་ཝུ་ཐ་ཝ་གཙང་བོའི་འཇིངས་སུ་བག་ཕབ་པའི་
ངང་གཡེངས་ནས་འདུག དེའི་རྗེས་སུ་ཡང་བསྐྱར་རྐུབ་སྟེགས་གཅིག་ཆུ་ཁར་གཡེངས་
ནས་བསླེབས་བྱུང་ལ། ཅང་མ་འགོར་བར་རྐུབ་སྟེགས་གཞན་ཞིག་ཀྱང་དེའི་མཇུག་ཐོགས་
སུ་གཡེངས་ནས་བསླེབས་འོངས། དེ་ནས་རྐུབ་སྟེགས་མང་བོ་ཞིག་གཅིག་རྗེས་གཉིད་
མཐུད་ཀྱིས་ཆུ་བོ་འདིའི་གཞུང་ལ་ཁུར་འོངས། ཐུར་བཟས་གཞི་ནས་རྟོགས་སོང་། མོས་ཕུ་
རཱ་རྒུའི་སྤྱི་གླིང་ནས་མཐོང་བའི་རྐུབ་སྟེགས་རིང་བོ་དེ་དག ཆུ་བོའི་རྒྱུན་དང་འགྲོགས་
ནས་གྲོང་ཁྱེར་དང་ཁ་བྲལ་ཞིང་། རྐུབ་སྟེགས་རེ་རེ་བཞིན་ཆུ་ཁར་གཡེངས་འོངས་ཏེ་ཇེ་
མང་ནས་ཇེ་མང་དུ་གྱུར་རྗེས། ཆུ་བོ་ཝུ་ཐ་ཝས་ཁུར་ནས་རྒྱང་རིང་གི་གནས་ཤིག་ཏུ་འགྲོ་
བཞིན་པ་ཡིན་འདུག དེ་ནི་སྟོན་གྱི་ལོ་མ་ཆུ་མོས་ཁུར་བ་བཞིན་གཙང་ངོས་སུ་གཡེངས་
ནས་འདུག་ལ། མདོག་དམར་པོ་དང་སེར་པོ། ད་དུང་སྔོན་པོ་ཡང་འདུག
མོ་རང་ཁ་ཕྱིར་འཁོར་ནས་ལམ་འགྲོ་བ་དག་ལ་ཕུ་རཱ་རྒུའི་སྤྱི་གླིང་གི་རྐུབ་སྟེགས་
རྣམས་ཆུས་ཁུར་འོང་གིན་པ་ཡང་སྙིང་ཅི་ཞིག་བྱུང་སོང་བ་རེད་ཅེས་འདྲི་འདོད་མོད།
འོན་ཏེ། མི་རྣམས་ཐུར་བཟའི་འཁྲིས་ནས་ཤར་མར་སྐྱོད་དུས་དེ་ནི་རང་ཉིད་དང་འབྲེལ་
བ་ཅི་ཡང་མེད་ཅེས་པའི་རྣམ་འགྱུར་ཞིག་མངོན་འདུག ལོ་ངོ་བརྒྱ་ཕྲག་དུ་མའི་རིང་ལ་
ཁོ་ཚོའི་གྲོང་ཁྱེར་ཉམ་ང་བ་འདི་བརྒྱུད་ནས་བཞུར་མྱོང་བའི་ཆུ་བོ་འདིར། ད་ནི་མི་རྣམས་
ཀྱིས་ཁ་ཡ་ཙམ་ཡང་བྱེད་ཀྱི་མི་འདུག
མོ་ཡང་བསྐྱར་ཆུ་བོའི་གཞུང་ལ་ཅེར་ནས་བསྡད་ཅིང་། སེམས་སུ་སྨྲེང་བ་མཐའ་མེད་
པ་ཞིག་སྐྱེས་འོངས། སྐབས་འདིར་རང་ཉིད་ཀྱིས་མཐོང་བ་ནི་གྱེས་ཕྱག་ཕུལ་སྟངས་ཤིག་
ཡིན་པ་མོས་གསལ་བོར་རྟོགས་ཡོད། འཚོ་བ་ལ་གྱེས་ཕྱག་ཕུལ་རྗེས། འཚོ་བས་རང་ཉིད་
ཀྱི་ཁ་དོག་ཡོད་ཚད་བསྣམས་ནས་རྒྱང་རིང་ལ་ཡལ་གྱིན་འདུག
ད་ནི་རྐུབ་སྟེགས་རིང་བོ་དག་རེ་རེ་བཞིན་མོའི་མཐོང་ལམ་ནས་མི་སྣང་བར་གྱུར།
ཅང་མ་འགོར་བར་མོས་ཡང་བསྐྱར་རྐུབ་སྟེགས་ཁ་ཤས་མཐོང་བྱུང་ལ། དེ་ནི་ཆེས་མཐའ་
མར་ཁུར་འོངས་པ་དག་རེད། དེའི་མུར་སླར་ཡང་རྐུབ་སྟེགས་གཅིག་ཁུར་འོངས་ལ། དེ་ནི་
སེར་པོ་ཞིག་རེད། དེའི་རྗེས་སུ་སྔོན་པོ་ཞིག་ཁུར་འོངས་ལ། དེ་ནི་ཆེས་མཐའ་མ་དེ་རེད།

རབ་བྱེད་ལྔ་པ།
ལྕི་བ་དང་ཡང་བ།

སྐབས་དེ་དུས་ཐུར་བཟའ་ཇི་ལྟར་གློ་བུར་བའི་ཚུལ་གྱིས་ཐའོ་མཱ་སིའི་ཁྱིམ་དུ་ཡོང་
ཚུལ་ཁོ་བོས་དེབ་འདིའི་རབ་བྱེད་དང་པོ་རུ་ཞུས་ཟིན་པ་ལྟར་ལགས་ལ། སྐབས་དེའི་
དུས་དེ་ཉིད་དུ། ཁོས་མོ་དང་མཉམ་དུ་འཁྲིག་པ་སྤྱད་ཅིང་། ཅང་མ་འགོར་བར་མོར་ཆམ་
ནད་ཀྱིས་བཏབ་ནས་ཚ་བ་རྒྱས། སྐབས་དེར་ཐུར་བཟའ་མལ་ཁྲི་རུ་ཉལ་ནས་བསྡད་ཅིང་
ཁོས་དུས་ཐོག་ཐག་ཏུ་མོའི་སྔས་འགྲམ་ནས་བསྲུངས་ཏེ་བསྡད། ཁོས་བུད་མེད་འདི་ནི་སུ་
ཞིག་གིས་རིན་ཆེན་སྒྲོམ་དུ་བཅུག་པའི་ཁྱེའུ་ཞིག་སྟེ། དལ་འགྲོ་བུ་མོའི་རྒྱུན་ལ་སྤྲིངས་ཏེ་
བསམ་གཟས་ནས་ཁོ་འབའ་ཞིག་ལ་རྙེད་དུ་བཅུག་པར་རློམ།
དུས་དེ་ནས་བཟུང་། ཕ་མས་དོར་བའི་ཕྲུ་གུ་དག་གི་ལས་དབང་དང་འབྲེལ་བ་ཞིག་
ཡིན་ཕྱིན། ཁོ་ལ་སེམས་ཀྱི་ག་ཤེད་ཅིག་ནས་སྙིང་ཉེ་ཉེ་ཡི་ཚོར་བ་ཞིག་འགོག་མེད་དུ་སྐྱེས་
ཡོང་ལ། ད་དུང་ལས་དབང་འདི་ཉིད་བརྗོད་པའི་གནའ་བོའི་ངག་རྒྱུན་དག་ཀྱང་ཡིད་ལ་
ཡང་ནས་ཡང་དུ་འཁོར་འོངས། དེས་ན། ཁོས་སོ་ཧྥུའུ་ཁི་ལེ་ཟིའི《ཨེ་རྡི་ཕི་ཟི》ཀློག་པའི་
ཀུན་སློང་ཡང་འདི་འདྲ་ཞིག་གིས་བསྐྱེད་པ་ཡིན་ཡང་སྲིད།
ཨེ་རྡི་ཕི་ཟིའི་གཏམ་རྒྱུད་ནི་ཀུན་ལ་རྒྱུས་མངའ་ཆེ་སྟེ། སྔོན་གྱི་ཚེ། ལུག་རྫི་ཞིག་གིས་
ཁྱེའུ་ཐང་རྙེད་ཅིག་རྒྱལ་པོ་ཕོ་ལེ་བྷི་ཟི་ལ་ཕུལ་ཞིང་། རྒྱལ་པོས་ཁྱེའུ་དེ་བསྐྱེད་བསྲིངས་
ནས་ཆེན་པོར་གྱུར་ལ། ཁྱེའུ་དེ་ནི་ཨེ་རྡི་ཕི་ཟི་ཡིན། ཨེ་རྡི་ཕི་ཟི་ནར་སོན་རྗེས་ཀྱི་དུས་
ནམ་ཞིག་ལ། དབེན་པའི་རི་ཁྲོད་ཅིག་ཏུ་ཤིང་རྟ་ཞིག་འོངས་པ་དང་ཕྲད་ཅིང་། ཤིང་རྟ་དེ
རུ་ལྗོངས་རྒྱུ་ལ་ཕེབས་པའི་རྗེ་བོ་ཞིག་བཞུགས་འདུག འོན་ཏེ། ཨེ་རྡི་ཕི་ཟི་དང་རྗེ་བོ་དེའི་
བར་ལ་ཁ་མཆུ་ཏོག་ཙམ་ཤོར་བས། ཁོས་རྗེ་བོ་དེ་ཉིད་བཀྲོངས་ཤིང་གང་དེའི་བཙུན་མོ་ལྗོ་
ཁ་ཟི་ཐ་ཡང་རང་གི་ཁབ་ཏུ་བཞེས་ཏེ། ཨེ་རྡི་ཕི་ཟི་ཡུལ་སེ་བྷུ་ཟིའི་རྗེ་བོ་རུ་གྱུར། ཡིན་ཡང་
ཁོའི་བློ་ཡུལ་ལས་འགོངས་པ་ཞིག་ལ། ཁོས་རི་ཁྲོད་དབེན་པ་དེ་རུ་བཀྲོངས་པའི་རྗེ་བོ་དེ་
ནི་རང་ཉིད་ཀྱི་ཡབ་དང་། ད་ལྟ་མགོ་སྔས་ཐོག་གཅིག་ལ་བཞག་པའི་བཙུན་མོ་དེ་ནི་རང་
ཉིད་ཀྱི་ཡུམ་ཡིན་འདུག དེའི་ཚེ། ལས་འབྲས་ཀྱི་རྣམ་སྨིན་བཙན་པོ་ཁོའི་ཆབ་འབངས་
དག་གི་སྟེང་ལ་འཁོར་ཏེ་ཁོ་ཚོ་ནད་ཡམས་ཀྱིས་ཀུན་ནས་འཚེ་བར་བྱས་པ་ན། ཨེ་རྡི་ཕི་
ཟིས་ཀྱང་ཆབ་འབངས་སྡུག་ལ་སྦྱོར་བའི་བྱུར་གྱི་སྣ་འདྲེན་ནི་རང་ཉིད་ཡིན་པ་རྟོགས་པས།
ཡུལ་སེ་བྷུ་ཟི་དང་རིང་དུ་གྱེས་ཤིང་ཁབ་རྣོན་བཙུགས་ནས་རང་ཉིད་ཀྱི་མིག་ཟུང་ལྡོངས་
སུ་བཅུག་སྟེ། ཚེ་གང་བོར་འོད་སྣང་མཐོང་བའི་སྐལ་བ་མེད་པར་བྱས།
ཡོ་རོབ་དབུས་མའི་གུང་ཁྲན་རིང་ལུགས་ཀྱི་ལམ་ལུགས་ནི་ཆེད་དུ་མི་སྡིག་ཅན་
སྐྱོང་བྱེད་འབའ་ཞིག་ཏུ་འདོད་མཁན་ཚོས་ཆེས་མ་མཐའ་ཡང་དོན་དག་གི་གནད་ཀ་གཙོ་
བོ་ཞིག་རྟོགས་མེད་དེ། ལམ་ལུགས་སྡིག་ཅན་འདི་ནི་མི་སྡིག་ཅན་དག་གིས་བཏོད་པ་མ་
ཡིན་གྱི། ལྷ་ཡུལ་གྱི་ལམ་སྣ་ཉག་གཅིག་ཟིན་སོང་བར་རློམ་པའི་ཨ་གསར་ཅན་དེ་དག་
གིས་བཏོད་པ་ཡིན། ཁོ་ཚོས་ཉམ་ང་བ་སྤུ་ཙམ་ཡང་མེད་པར་ལམ་བུ་དེར་སྲུང་སྐྱོབ་བྱེད་
ཅིང་། དེའི་སླད་དུ་སྐྱེ་བོ་གང་མང་ཞིག་གི་སྲོག་ཀྱང་བཀུམས་མྱོང་། དེ་ལྟ་མོད་ཀྱང་། དུས་
ཡུན་ངེས་ཅན་ཞིག་སོང་རྟིང་། དོན་དག་ཡོད་ཚད་རིམ་བཞིན་ཕྱི་གསལ་ནང་གསལ་དུ་
གྱུར་ལ། མ་གཞིར་ལྷ་ཡུལ་བྱ་བ་དེའང་རྩ་ནས་མེད་པར་གདེང་རྙེད་དུས། སྔོན་མའི་ཨ
གསར་ཅན་དེ་དག་ད་ནི་མི་གསོད་ལག་དམར་དུ་གྱུར་པ་རེད།
དེ་མ་ཐག སྐྱེ་བོ་ཀུན་གྱིས་གུང་ཁྲན་པ་དག་ལ་ལེ་ལན་འདེད་པར་བྱེད་དེ། ཁྱོད་
ཚོས་མེས་རྒྱལ་གྱི་ཆག་སྒོར་འགན་འཁུར་དགོས(དེང་གི་མེས་རྒྱལ་ནི་དབུལ་ཞིང་ཕོངས་
ལ། ཉམས་རྒུད་དུ་གྱུར་ཡོད)ཞེས་པའམ། ཁྱོད་ཚོས་མེས་རྒྱལ་གྱི་བདག་དབང་ཤོར་བར་
འགན་འཁུར་དགོས (ད་ལྟའི་མེས་རྒྱལ་ཨུ་རུ་སུའི་དབང་དུ་གྱུར་ཡོད)ཞེས་པ། ཡང་ན་
ཁྲིམས་ལ་ཁ་གཡར་ནས་མི་སྲོག་ལེན་པའི་ནག་ཉེས་ལའང་འགན་འཁུར་དགོས་ཞེས་
སྡིགས་མོ་བྱེད།
འོན་ཏེ། སྡིགས་མོའི་ཡུལ་དུ་གྱུར་པ་དག་གིས་འདི་ལྟར་ལན་ལྡོན་པར་བྱེད་དེ། འདི་
འདྲ་ཞིག་ཡིན་པ་སུས་ཀྱང་ཤེས་དཀའ། ཚང་མ་གཡོ་འོག་ཏུ་ཚུད་སོང་བ་རེད། ཐོག་མར་
ཚང་མས་དེ་འདྲ་ཞིག་ཡིན་པར་རློམ་ཡོད། གང་ལྟར། རང་སེམས་ན་ཉེས་པ་མེད་ན།
གཤིན་རྗེ་ན་འཇིགས་པ་མེད་ཅེས་རང་ཉིད་ལ་དཀར་འདོན་ཡང་བྱེད།
དེ་ལྟར། རྩོད་གཞི་ཐམས་ཅད་ཀྱི་ཡང་སྙིང་དྲི་བ་གཅིག་ཏུ་བབས་ཏེ། ཁོ་ཚོས་སྐབས་
དེར་དངོས་གནས་མ་ཤེས་པ་ཡིན་ནམ། ཡང་ན་ད་ལྟ་སྐབས་དེར་ཅི་ཡང་མི་ཤེས་པའི་བཟོ་
ལྟ་ཞིག་སྟོན་གྱིན་པ་ཡིན།
ཐའོ་མཱ་སིས་ཐེངས་འདིའི་བགྲོ་གླེང་ལ་ཡིད་འཇོག་བྱེད་བཞིན(བརྒྱ་སྟོང་ཕྲག་སྙེད་
ཀྱི་ཆེ་ཁི་པ་གཞན་དག་དང་འདྲ་བར)དུ། གུང་ཁྲན་པ་འདི་དག་གི་གྲས་ཀྱི་མི་ཁ་ཅིག་
གིས་སྐབས་དེར་ཅི་ཡང་ཤེས་མེད་པ་གཏན་ནས་མ་རེད(གསར་བརྗེ་དུས་རབས་ཕྱི་མའི་
སྐབས་སུ། ཨུ་རུ་སུར་བྱུང་དང་འབྱུང་བཞིན་པའི་སྐྱི་གཡའ་བའི་དོན་རྐྱེན་དག་ཅིས་ཀྱང་
ཁོ་ཚོའི་མཐོང་ཐོས་དབང་བོའི་ཡུལ་དུ་གྱུར་ཡོད་ཨང)སྙམ་མོད། འོན་ཏེ། དེ་བྱིངས་ཀྱི་མི་
ཕལ་མོ་ཆེས་དངོས་གནས་ཅི་ཡང་ཤེས་མེད་པར་རློམ།
གནད་དོན་གྱི་རྩ་བ་ནི་ཡང་སྙིང་ཁོ་ཚོས་སྐབས་དེར་ཤེས་ཡོད་མེད་ལ་ཐུག་མེད་པར།
རྒྱ་ལ་ཁོ་ཚོས་དངོས་གནས་ཤེས་མེད་ཚེ་ཁོ་ཚོར་ཉེས་པ་མེད་པར་བརྩི་དགོས་མིན་དེར་
ཐུག་སྟེ། དཔེར་ན། རྒྱལ་སྲིད་ཀྱི་ཁྲི་ལ་བཞུགས་མཁན་ནི་བླུན་པོ་ཞིག་ཡིན་ཚེ། ད་ནི་ཁོ་
རང་བླུན་པོ་ཞིག་ཡིན་པ་རྒྱུ་མཚན་དུ་བྱས་ནས་ཁོའི་ནག་ཉེས་ཡོད་ཚད་བཏང་སྙོམས་སུ་
འཇོག་དགོས་སམ། ཐའོ་མཱ་སིས་འདི་ལྟར་བསམ་བློ་བཏང་།
ལོ་རབས་ལྔ་བཅུ་པའི་དུས་མགོར། མི་ཞིག་ལ་ནག་ཉེས་མེད་པ་ཤེས་བཞིན་དུ་ཞིབ་
དཔྱོད་དཔོན་གྱིས་ཨུ་ཚུགས་སྒོས་དེ་ལ་སྲོག་ཁྲིམས་གཅོད་དུ་བཅུག་ཅིང་། ཞིབ་དཔྱོད་
དཔོན་དེ་ནི་ཨུ་རུ་སུའི་གསང་བའི་ཉེན་རྟོག་པ་དང་སོ་སོའི་རྒྱལ་ཁབ་ཀྱིས་བསླུས་ཟིན་
ཆ་བཞག་ལ། ད་ནི་མི་རྣམས་ཀྱིས་ཁྲིམས་ཆད་དེ་ནི་གཟུ་ལུམ་གྱི་ལས་ཁོ་ན་ཞིག་ཡིན་
པ་རྟོགས་ཤིང་། སྲོག་ཁྲིམས་བཅད་པའི་མི་དེར་ཡང་མ་ཉེས་ཁ་གཡོག་ཐེབས་པ་ཤེས་ཡོད་
ཚེ། ཞིབ་དཔྱོད་དཔོན་དེས་ད་དུང་ཡང་རང་སེམས་ན་ཉེས་པ་མེད་ཅེས་བརྗོད་ཅིང་། ལག་
པས་བྲང་ཁར་རྡེབ་བཞིན “ངའི་ལྷག་བསམ་དཀར་པོ་ཡིན། ངས་ངོ་མ་མ་ཤེས། སྐབས་
དེར་དངོས་གནས་དེ་འདྲ་ཞིག་ཡིན་ནམ་སྙམ” ཞེས་བརྗོད་ཆོག་གམ། “ངས་ངོ་མ་མ་
ཤེས། སྐབས་དེར་དངོས་གནས་དེ་འདྲ་ཞིག་ཡིན་ནམ་སྙམ” ཞེས་པའི་སྒྲོས་འདི་ཉིད་ལས།
ད་གཟོད་ཉེས་པ་ནམ་མཁར་མི་ཤོང་བ་ཞིག་བསགས་ཡོད་པ་མ་ཡིན་ནམ།
དེ་བས། ཐའོ་མཱ་སིས་ཡང་བསྐྱར་ཨེ་རྡི་ཕི་ཟིའི་གཏམ་རྒྱུད་དྲན་བྱུང་། ཨེ་རྡི་ཕི་ཟིས་
ཁོའི་རུམ་གྱི་བུད་མེད་དེ་ནི་རང་ཉིད་ཀྱི་ཨ་མ་ཡིན་པ་གཏན་ནས་མི་ཤེས་མོད། འོན་
ཏེ། ཕྱིས་སུ་ཁོས་ཡོད་ཚད་གསལ་བོར་རྟོགས་རྗེས། རང་ཉིད་ལ་ཉེས་པ་མེད་པར་ཡེ་ནས་
འདོད་མེད་ལ། ཁོ་ནི་རང་ཉིད་ཀྱིས་མ་ཤེས་པར་བྱས་པའི་སྡིག་པའི་ལས་ལ་ཡིད་རབ་ཏུ་
ཕྱུང་སྟེ། ཁབ་རྣོན་གྱིས་མིག་ཟུང་ཕྲལ་རྗེས། ཡུལ་སེ་བྷུ་ཟི་དང་ཁ་བྲལ་བ་རེད།
རྣམ་ཀུན་མཐའ་འཁོར་གྱི་མི་རྣམས་ཀྱིས་རང་སེམས་ན་ཉེས་པ་མེད་ཅེས་རང་ཉིད་
ལ་དཀར་འདོན་བྱེད་བཞིན་པ་ཐོས་ཙ་ན། ཐའོ་མཱ་སིའི་སེམས་སུ། ཁྱོད་ཚོའི་མ་ཤེས་པ་
ཞེས་པ་དེས་རྒྱལ་ཁབ་ཀྱི་རང་དབང་འཆོར་དུ་བཅུག་ལ། ད་དུང་དུས་རབས་ག་ཙམ་ལ་
རང་དབང་མེད་པར་སྡོད་དགོས་པའང་མི་ཤེས་ན། ཁྱོད་ཚོས་རང་ཉིད་ལ་ཉེས་པ་ཡོད་མེད་
གླེང་ས་ཞིག་འདུག་གམ་སྙམ་ཞིང་། ཁྱོད་ཚོས་མཐའ་འཁོར་གྱི་ཡོད་ཚད་མིག་གིས་བཟོད
དམ། ཁྱོད་ཚོར་འཇིགས་སྣང་མི་སྐྱེས་སམ། གཅིག་ཏུ་ན། ཁྱོད་ཚོར་ལྟ་བྱེད་ཀྱི་མིག་མེད་
ཀྱང་སྲིད། རྒྱ་ལ་ཡོད་ཚེ། ཁྱོད་ཚོས་ཀྱང་རང་ཉིད་ཀྱི་མིག་ཟུང་ཕྲལ་ནས་སེ་བྷུ་ཟི་དང་ཁ་
བྲལ་ན་རེད་ཅེས་འདོད་ཀྱིན་ཡོད།
ཐའོ་མཱ་སི་བསྡུར་བ་འདིར་ཤིན་ཏུ་དགའ། ཁོས་གྲོགས་པོ་དག་གི་གླེང་མོལ་དུ་ནམ་
རྒྱུན་འདི་ལྟར་བསྡུར་འོངས་ལ། སྡུར་གྱིན་སྡུར་གྱིན་དུ། སྐད་ཆའི་ཚིག་བབ་ཇེ་རྣོ་ནས་ཇེ་
གསལ་དུ་བཏང་ཡོང་།
སྐབས་དེ་དུས། ཐའོ་མཱ་སིས་ཀྱང་ཤེས་ཡོན་པ་གཞན་དག་དང་འདྲ་བར་ཆེ་ཁིའི་
རྩོམ་པ་པོ་མནའ་འབྲེལ་ཞིག་གིས་གཉེར་བཞིན་པའི་དུས་དེབ་ཅིག་ལ་ལྟ་བཞིན་ཡོད།
དུས་དེབ་དེ་ནི་གཟའ་རེར་ཐེངས་རེ་འདོན་གྱི་ཡོད་ལ། བྲིན་ཚད་དེབ་སུམ་འབུམ་ལྷག་
ལ་བསླེབས་འདུག ལམ་ལུགས་དེ་འདྲ་ཞིག་གི་འོག་ཏུ་གཉེར་བའི་དུས་དེབ་ཅིག་ལ་
མཚོན་ན། དུས་དེབ་དེར་རང་དབང་ངེས་ཅན་ཞིག་ཡོད་དེ། རྣམ་ཀུན་དུས་དེབ་གཞན་
གྱིས་དགོད་མི་ཕོད་པའི་ནང་དོན་མི་ཉུང་བ་ཞིག་འགོད་ཀྱིན་ཡོད། ཐ་ན་གུང་ཁྲན་ཏང་
གིས་སྲིད་བཟུང་མ་ཐག་བྱུང་བའི་ཆབ་སྲིད་དོན་རྐྱེན་སྐོར་ཞིག་ཀྱང་བཀོད་དེ། ཉེས་ཅན་
གྱི་གཏེ་བོ་སུ་ཡིན་མིན་དང་། ཚུལ་ཇི་ལྟར་ཁྲིམས་ལུགས་ལ་ཁ་གཡར་ནས་མི་བསད་པ་
སོགས་ལ་རྩད་གཅོད་ཀྱང་བྱས་ཡོད།
སྐབས་དེར་མི་དེ་དག་གིས་ཡང་སྙིང་ཤེས་ཡོད་དམ་མེད་ཅེས་པ་དེ་རེད། འོན་ཏེ། ཐའོ་མཱ་
བགྲོ་གླེང་འདི་དག་ཡོད་ཚད་མདོར་དྲིལ་ན་གནད་གཅིག་ལ་བབས་འདུག་སྟེ།
སིའི་ངོས་འཛིན་དུ་འདི་ནི་གནད་དོན་གཙོ་བོ་ཞིག་ཡེ་ནས་མ་རེད། དེ་བས། ཉིན་ཞིག་
ལ་ཁོས་རང་ཉིད་ཀྱི་ཨེ་རྡི་ཕི་ཟི་ལས་འཕྲོས་པའི་བསམ་གཞིག་དེ་དག་ཡི་གེར་ཕབ་སྟེ་
རྩོམ་སྒྲིག་ཁང་དུ་བསྐུར། ཕལ་ཆེར་ཟླ་གཅིག་གི་རྗེས་ནས་ཁོ་ལ་ཡིག་ལན་ཞིག་འབྱོར་ལ།
འཕྲིན་པ་དེ་རུ་ཁོ་རང་རྩོམ་སྒྲིག་ཁང་དུ་ལན་གཅིག་ཡོང་དགོས་ཚུལ་ལབ་འདུག ཐའོ་
མཱ་སིར་སྣེ་ལེན་བྱེད་མཁན་ནི་རྩོམ་སྒྲིག་པ་གཟུགས་ཐུང་ཞིག་རེད། ཁོའི་གཟུགས་པོ་ཧ་
ཅང་དྲང་བས་ཧྥ་རན་སིའི་ཡི་གེiདང་གཉིས་སུ་མི་འདུག ཁོས་ཐའོ་མཱ་སིར་རྩོམ་ཡིག་
གི་རྗོད་པ་ཞིག་ལ་འགྱུར་བ་ཕྲན་ཙམ་གཏོང་དགོས་པའི་བསམ་ཚུལ་བཏོན་བྱུང་། དེ་ནས་
ཅང་མ་འགོར་བར། རྩོམ་ཡིག་དེ་དུས་དེབ་ཀྱི་མཇུག་ནས་ཡར་བརྩིས་པའི་ཤོག་ལྡེབ་
གཉིས་པ་སྟེ། “ཀློག་པ་པོའི་འཕྲིན་ཡིག” ཅེས་པའི་ལེ་ཚན་དུ་བཀོད་འདུག
ཡིན་ཡང་། ཐའོ་མཱ་སིར་དགའ་སྣང་ཅི་ཡང་མ་སྐྱེས། སྐབས་དེར་ཁོ་རང་རྩོམ་སྒྲིག་ཁང་
དུ་བོས་དུས། ཁོ་ཚོས་ཚིག་རྐང་ཞིག་གི་སྡེབ་སྦྱོར་ལ་འགྱུར་བ་གཏོང་དགོས་པར་བརྗོད་མོད།
འོན་ཏེ། ཕྱིས་སུ་ཁོ་ལ་བརྡ་ཙམ་ཡང་མེད་པར་རྩོམ་ཡོངས་ལ་སྣོན་འཕྲི་མང་དུ་བྱས་ཏེ། ཁོའི་
རྩོམ་ཡིག་ཧྲིལ་བོའི་བསམ་གཞིག་ལས་ཧ་ཅང་རྩིང་བའི་ལྟ་བ་རེ་གཉིས་མ་གཏོགས་ལྷག་མི་
འདུག་པས། རྩོམ་ཡིག་དེས་ཐའོ་མཱ་སི་ལ་མགུ་བ་ཅི་ཡང་བསྐྱེད་མ་ནུས།
དོན་དག་འདི1968ལོའི་དཔྱིད་ཀར་བྱུང་བ་ཡིན་ལ། དེ་ནི་ཏག་ཏག་ཟླ་བྷི་སི་ཁིས་
དབང་བྱེད་པའི་སྐབས་ལ་ཁེལ་ཡོད། སྐབས་དེར། ཟླ་བྷི་སི་ཁིའི་ཉེ་འཁོར་དུ་རང་གི་ཉེས་
པ་རང་རྟོགས་ཀྱིས་ཁས་ལེན་ཞིང་དེ་ཉིད་བཤག་པར་རྩོམ་པའི་མི་སྐོར་ཞིག་འདུས་ཡོད་
པ་དང་། ད་དུང་མི་གཞན་སྐོར་ཞིག་གིས་ཕྱོགས་གཅིག་ནས་རང་ཉིད་ལ་ཉེས་པ་ཅི་ཡང་
མེད་ལུགས་སྐད་གསང་མཐོན་པོས་སྒྲོག་ཅིང་། ཕྱོགས་གཅིག་ནས་ཁོང་ཁྲོ་མེ་ལྟར་འབར་
བའི་མང་ཚོགས་ཀྱིས་རང་ཉིད་ཁྲིམས་ཁང་དུ་རྫོང་བར་འཇིགས་ཏེ། ནམ་རྒྱུན་ཨུ་རུ་
སུའི་གཞུང་ཚབ་ཁང་གི་སྒོ་དྲུང་དུ་འདུས་ནས་ཁོ་ཚོའི་རྒྱབ་བསྐྱོར་འཐོབ་པར་རེ་བ་བྱེད་
བཞིན་འདུག ཏག་ཏག་སྐབས་དེ་ཤེད་ཅིག་ལ། ཐའོ་མཱ་སིའི་རྩོམ་ཡིག་དེ་དུས་དེབ་ཏུ་
སྤེལ་བས། མི་དེ་དག་གིས “ད་ནི་མི་གཞན་གྱིས་ང་ཚོའི་མིག་ཀྱང་འབྲུ་བར་རྩོམ་པའི་
དུས་ལ་ཐོན་འདུག” ཅེས་འུར་རྒྱག་པར་བྱེད།
ཟླ་ངོ་གསུམ་འགོར་རྗེས། ཨུ་རུ་སུས་ཁོ་ཚོའི་དབང་བསྒྱུར་མངའ་ཁོངས་སུ་སྨྲ་བརྗོད་
རང་དབང་ཡོད་མི་ཆོག་པར་བསྒྲགས་ཤིང་། ཁོ་ཚོའི་དམག་དཔུང་གིས་ཞག་མ་གཅིག་གི་
ཡུན་ལ་ཐའོ་མཱ་སིའི་མེས་རྒྱལ་དབང་དུ་བསྡུས།
བཟི་རེ་ཁི་ནས་ཕུ་རཱ་རྒུར་ལོག་རྗེས། ཐའོ་མཱ་སི་སྔར་བཞིན་སྔོན་མའི་སྨན་ཁང་དེ་རུ་
ལས་ཀར་ཞུགས། འོན་ཏེ། རིང་བོ་མ་སོང་བར། ཁོ་རང་ཀྲུའུ་རེན་གྱིས་གཞུང་ལས་ཁང་དུ་
བོས་བྱུང་།
“དྲང་མོར་བཤད་ན། ངའི་ལས་གྲོགས་བཟང་བོ་ཡ།” ཀྲུའུ་རེན་གྱིས་འདི་ལྟར་ཐའོ་
མཱ་སི་ལ་ཁ་བརྡ་བྱས་བྱུང་། “ཁྱེད་ནི་རྩོམ་པ་པོ་ཞིག་མ་རེད་ལ། གསར་འགོད་པ་ཞིག་ཀྱང་
མ་རེད། དེ་བས་ཀྱང་མི་དམངས་ཀྱི་སྐྱབས་དང་སྐྱོབ་པ་ཞིག་ཡེ་ནས་མ་རེད། ཁྱེད་ནི་སྨན་
པ་ཞིག་སྟེ། ཚན་རིག་པ་ཞིག་རེད། ངས་ཁྱེད་ཉིད་ལས་གནས་འདི་དང་ཁ་འབྲལ་དུ་འཇུག་
མི་འདོད་པས། ཅིས་ཀྱང་ཐབས་བརྒྱ་ཇུས་སྟོང་གིས་བསྲེལ་ཅི་ལྕོགས་བྱ་ངེས། ཡིན་ཡང་།
ཁྱེད་ཀྱིས་ཀྱང་ངེས་པར་དུ་ཨེ་རྡི་ཕི་ཟི་དང་འབྲེལ་བའི་རྩོམ་ཡིག་དེ་ཕྱིར་བཤོལ་དགོས།
ཁྱེད་ལ་མཚོན་ན། རྩོམ་ཡིག་དེ་དེ་འདྲའི་གལ་ཆེན་ཞིག་ཡིན་ནམ” ཞེས་བཤད་བྱུང་།
ཐའོ་མཱ་སིའི་ཡིད་ལ་ལམ་སང་སུམ་ཆའི་གཅིག་ཙམ་གཞན་གྱིས་བཅོས་ཟིན་པའི་རྩོམ་
ཡིག་དེ་འཁོར་འོངས་ཤིང་། དེ་ནས “རྒན་ལགས། རྩོམ་ཡིག་དེ་ང་ལ་མཚོན་ན་ཅི་ཡང་
མིན” ཞེས་བརྗོད་བྱུང་།
“ཁྱེད་ཀྱིས་རྩོམ་ཡིག་དེས་ཕུང་ཇི་འདྲ་ཞིག་གཡོས་ཡོད་པ་ཤེས་སམ།” ཀྲུའུ་རེན་
གྱིས་དེ་ལྟར་དྲིས་འོངས།
ཐའོ་མཱ་སིས་དོན་དག་འདི་ནི་རལ་གྲི་དངོ་གཉིས་མ་ཞིག་དང་འདྲ་བ་གསལ་བོར་
རྟོགས་ཡོད་དེ། དངོ་གཅིག་ནི་ཁོའི་སྙན་གྲགས(དེ་བས། ཚིག་ཤོར་ན་འཛིན་ཐབས་མེད་
པའི་དཔེ་བཞིན་ཁོས་ཀྱང་བྲིས་ཟིན་པའི་རྩོམ་ཡིག་ཕྱིར་བཤོལ་སྲོལ་ག་ལ་ཡོད)དང་
འབྲེལ་ཡོད་ལ། དངོ་ཅིག་ཤོས་ནི་ཁོས་རྣམ་ཀུན་འཚོ་བའི་རིན་ཐང་དུ་འབོད་ཀྱིན་པའི་
ཆ(ཁོ་རང་སྨན་པ་ཞིག་དང་ཚན་རིག་པ་ཞིག་ཏུ་གྱུར་པའི་ལས་ཀ་འདིའོ)དེ་ཡིན།
ཀྲུའུ་རེན་གྱིས་མུ་མཐུད་དུ “གཞན་གྱིས་བྲིས་ཟིན་པའི་རྩོམ་ཡིག་ཕྱིར་བཤོལ་དུ་
འཇུག་པ་ནི་ཕལ་ཆེར་དུས་རབས་བར་མའི་སྲོལ་ཀ་འབའ་ཞིག་རེད། ཇི་ལྟར་བཤོལ་ཨང་།
དེང་གི་དུས་སུ་མི་ཞིག་གི་བསམ་བློར་དགག་གཞག་སྤྲོ་བ་ཙམ་ལས། ཕྱིར་བཤོལ་ཐབས་ཡེ་
ནས་མེད། ངའི་ལས་གྲོགས་བཟང་བོ་ཡ། མི་ཞིག་གི་བསམ་བློ་ནི་ནམ་ཞིག་ཕྱི་རུ་བསྒྲགས་
ཚེ་སླར་སྡུད་ཐབས་ཡོད་པ་མ་རེད། དེ་ནི་སྐད་ཆ་བཤད་སྟངས་ཙམ་རེད། ཡང་ན་ཕྱིའི་རྣམ་
པ་ཙམ་རེད། དེ་བས། ཁྱེད་ཀྱིས་ཅིའི་ཕྱིར་ཁོ་ཚོའི་རེ་བ་ལྟར་མ་བསྒྲུབས་པ་ངས་ངོ་མ་རྟོགས་
དཀའ། དྲག་པོ་དཔུང་གི་སྦྱོར་བས་དབང་བྱེད་པའི་སྤྱི་ཚོགས་ཤིག་ཏུ། གསལ་བཤད་ཡི་གེ་
ཞིག་བྲིས་པའི་དབང་དུ་བཏང་ཡང་དེ་ལ་འགན་འཁུར་ཅི་ཡང་མེད། རྒྱུ་མཚན། དེ་ནི་ཏག་
ཏག་དྲག་ཤུལ་གྱི་འཇིགས་སྐུལ་མ་བཟོད་པར་བྲིས་པ་ཙམ་རེད། དེར་བརྟེན། ཇི་འདྲའི་མི་
དྲང་མོ་ཞིག་ཡིན་ཡང་གསལ་བཤད་དེ་འདྲ་ནི་སེམས་ལ་བརྣགས་པའི་དགོས་པ་མེད་ལ།
སྣང་ལ་མ་ངེས་པའི་ཚུལ་དུ་བསྐྱུར་བས་འཐུས། ངའི་ལས་གྲོགས་བཟང་བོ་ཡ། ངའི་ཆེད་དུ་
ཡིན་ཡང་ཆོག་ལ་ཁྱེད་ཀྱི་ནད་པ་དག་གི་སླད་དུ་ཡིན་ཡང་བླ། གང་ལྟར། ཁྱེད་ཀྱིས་ཅིས་ཀྱང་
ལས་གནས་འདི་བསྲུངས་ནས་སྡོད་དགོས་ཨང” ཞེས་བཤད་བྱུང་།
“རྒན་ལགས། ཁྱེད་ཀྱིས་གསུངས་པ་ནི་ཅིས་ཀྱང་བདེན་ངེས།” ཐའོ་མཱ་སིའི་གདོང་
ན་མ་དགའ་བའི་རྣམ་འགྱུར་གསལ་བོར་མངོན་འདུག
“དེས་ན།” ཀྲུའུ་རེན་གྱིས་འདི་ལྟར་འདྲི་ཞོར་དུ། ཐའོ་མཱ་སིའི་བསམ་ཚུལ་དཔོག་
ཅི་ཐུབ་བྱེད།
“འདི་ལྟར་བསྒྲུབས་ཚེ། ང་ཕྱིས་སུ་ནོངས་འགྱོད་སྐྱེ་ངེས།”
“ཁྱོད་སུ་ལ་ནོངས་འགྱོད་སྐྱེ་དགོས་པ་རེད། མཐའ་འཁོར་གྱི་མི་དག་གི་ལྟ་སྟངས་
ནི་དེ་འདྲའི་གཙོ་བོ་ཞིག་ཡིན་ནམ། ཁྱེད་རང་ཉིད་ལ་མི་ཁ་འཁོར་ཡོང་བར་སྐྲག་གམ།”
“མ་རེད། ངས་ཁོ་ཚོ་སྣང་མེད་དུ་བཞག་ཡོད།” ཐའོ་མཱ་སིས་འདི་ལྟར་བཤད།
“ཡང་གཅིག་བཤད་ན།” ཀྲུའུ་རེན་གྱིས་ཡང་བསྐྱར་ཁ་གསབ་ཀྱི་ཚུལ་དུ “ཁོ་ཚོས་ང་
ལ་ཁྱེད་ཀྱི་གསལ་བཤད་ཡི་གེ་དེ་ཕྱི་རུ་མི་སྒྲོག་པའི་ཁག་ཐེག་བྱས་ཡོད། དཔོན་རིགས་དེ་དག
ལ་མཚོན་ན། ཁོ་ཚོར་མཁོ་བ་ནི་ཡིག་ཆ་ཙམ་སྟེ། ཁྱེད་ཀྱིས་སྲིད་གཞུང་ལ་ངོ་རྒོལ་བྱེད་ཀྱི་མེད་
པའི་བདེན་དཔང་ཙམ་དགོས་པ་དེ་རེད། བདེན་དཔང་དེ་འདྲ་ཞིག་ཡོད་ཚེ། རྒྱ་ལ་མི་ཞིག་གིས་
ཁྱེད་རང་མུ་མཐུད་དུ་ལས་གནས་སུ་བསྐྱུར་བར་སྐྱོན་འདོགས་བསམས་ཀྱང་། ཁོ་ཚོར་ཡང་
གནས་ལུགས་ཤིག་བགྲང་དུ་ཡོད་པ་རེད། ཁོ་ཚོས་ང་ལ་ཁས་བླངས་ཡོད། ཁྱེད་ཀྱི་གསལ་བཤད་
ཡི་གེ་ནི་ཏག་ཏག་ཁྱེད་དང་སྲིད་གཞུང་གིས་མ་གཏོགས་མི་ཤེས་ལ། ཕྱིར་སྒྲོག་རྩིས་གཏན་ནས་
མེད་ཟེར” ཞེས་བརྗོད་བྱུང་།
“ངས་བདུན་གཅིག་ལ་བསམ་བློ་ཞིག་གཏོང་།” ཐའོ་མཱ་སིས་སྐད་ཆ་འདི་བཤད་
ནས་ཐེངས་འདིའི་གླེང་མོལ་གྱི་མཇུག་རྫོགས་པར་བྱས།
ཐའོ་མཱ་སི་ནི་སྨན་ཁང་དུ་ཀུན་གྱིས་ཁས་འཆེས་པའི་ཕྱི་ནད་སྨན་པ་ཆེས་ལེགས་
ཤོས་དེ་ཡིན་ལ། ཀྲུའུ་རེན་ལས་འཁྱུར་དགོངས་ཞུའི་དུས་ལ་རན་གྲབས་ཡོད་པས་མི་
འགྱང་བར་གོ་གནས་དེར་ཐའོ་མཱ་སི་བསྐོ་སྲིད་པའི་བཤད་ཡམས་ཤིག་ཀྱང་ལས་གྲོགས་
ཚོའི་ཁྲོད་དུ་སྒྲོག་གིན་འདུག དེ་བས། ཐའོ་མཱ་སི་ལ་གཞུང་ཕྱོགས་ནས་སྐྱོན་བརྗོད་ཡི་གེ་
ཞིག་བྲི་རུ་བཅུག་པའི་གནས་ཚུལ་དེ་སྨན་ཁང་དུ་མཆེད་འོངས་དུས། མི་ཚང་མ་ཁོས་ཡི་
གེ་དེ་འབྲི་བར་དོགས་པ་ཅི་ཡང་མེད།
འདི་ནི་ཅིས་ཀྱང་ཧ་ལས་དགོས་པ་ཞིག་རེད། ཁོས་མི་རྣམས་ཀྱིས་རང་ཉིད་མི་དེ་
འདྲ་ཞིག་ཏུ་ངོས་འཛིན་དགོས་པའི་ལས་ངན་པ་ཅི་ཡང་བརྩམས་མ་མྱོང་མོད། འོན་ཏེ། མི་
རྣམས་ནི་ཁོ་རང་མི་ཟོལ་མེད་གཞུང་དྲང་ཞིག་ཡིན་པར་ཡིད་ཆེས་པ་ལས། དེ་བས་ཀྱང་ཁོ་
རང་མི་སྡར་མ་ཚུལ་འཆོས་ཤིག་ཏུ་ངོས་འཛིན་པར་དགའ་བ་འདྲ།
ད་དུང་ཧ་ལས་དགོས་པ་ཞིག་ཡོད་པ་ནི། མི་རྣམས་ཀྱིས་ཁོ་རང་སྡར་མ་ཚུལ་འཆོས་
ཤིག་ཏུ་ངོས་བཟུང་རྗེས་ཀྱི་རྣམ་འགྱུར་རེད། ཁོ་བོས་རྣམ་འགྱུར་དེ་དག་སྤྱིའི་ཆ་ནས་
རིགས་གཉིས་སུ་ཕྱེད་ཡོད་དེ།
རྣམ་འགྱུར་རིགས་དང་པོ་ནི་སྔོན་མར་རྩོམ་ཡིག་སོགས་ཕྱིར་ལེན་མྱོང་བའི་མི་དེ་
དག་ལས་བྱུང་བ་རེད། ཁོ་ཚོ་ནི་སྔོན་མར་བཙན་འཛུལ་སྲིད་གཞུང་ལ་རྒྱབ་བསྐྱོར་བྱ་རྒྱུའི་
བསྒྲགས་གཏམ་སྤེལ་མྱོང་བའམ། དེ་ལྟར་སྤེལ་འཆར་ཡོད་པའི (དེའང་ཕྱིའི་རྣམ་འགྱུར་ཙམ་
ལས། སེམས་གཏིང་ནས་དེ་ལྟར་སྒྲུབ་འདོད་མཁན་ཞིག་གཏན་ནས་མེད)མི་སྐོར་ཞིག་རེད།
མི་དེ་རིགས་ཀྱིས་ནམ་རྒྱུན་ཐའོ་མཱ་སི་ལ་སྔར་མཐོང་མ་མྱོང་བའི་འཛུམ་མདངས་
ཡ་མཚན་པ་ཞིག་བསྟན་ཡོང་ལ། དེ་ནི་མི་སྐྱོན་ཅན་གཉིས་ལམ་ནས་ཕྲད་དུས་ཕན་ཚུན་
ལ་སྟོན་སྲིད་པའི་དོགས་མི་བདེ་བའི་འཛུམ་པ་ཞིག་རེད། ཕལ་ཆེར་སྐྱེས་པ་གཉིས་སྟེས་
དབང་གིས་སྨད་འཚོང་ཁང་དུ་ཕྲད་པ་ལྟར། ཕན་ཚུན་ལ་ཕྱོགས་ནས་འཛུམ་ཙམ་བྱེད་
ཅིང་། དེའི་མུར་སྐྱེས་པ་གཉིས་ཀའི་སུ་ཡིན་ཡང་གློ་བུར་དུ་དོགས་མི་བདེ་བ་ཞིག་ཏུ་
འགྱུར་བའི་མོད་ལ། སེམས་སུ་དགའ་བ་ངེས་ཅན་ཞིག་ཀྱང་འཕེལ་ཡོང་སྟེ། རྒྱུ་མཚན་
དོགས་མི་བདེ་བ་དེ་ནི་ཁོ་གཉིས་ཀར་ཕན་ཚུན་དུ་ཡོད་པས་རེད། དེ་བས། སྐྱེས་པ་དེ་
གཉིས་ནི་མཛའ་བརྩེའི་ཕྱི་ཐག་རིང་བའི་གྲོགས་པོ་བཟང་བོ་ཞིག་ཏུ་འགྱུར་ཐུབ།
གཞན་ཡང་། ཐའོ་མཱ་སི་ནི་མ་གཞི་ནས་རྙིང་ཞེན་མཁྲེགས་འཛིན་ལ་དགའ་བ་ཞིག་
མིན་པས་ཀྱང་། མི་དེ་དག་ཁོ་ལ་ཕྱོགས་ནས་འཛུམ་པར་དགའ་ལ། ཁོ་ཚོས་ཐའོ་མཱ་སིས་ཅིས་
ཀྱང་ཀྲུའུ་རེན་གྱི་བསམ་ཚུལ་བཞིན་བསྒྲུབ་སྲིད་པར་ཚོད་དཔག་བྱེད་ཀྱིན་ཡོད།
དེ་ནི་རང་བཞིན་གྱིས་སྣང་ཚུལ་གཞན་ཞིག་གི་བདེན་དཔང་དུའང་གྱུར་ཡོད་དེ། དེས་ནི་
སྡར་མ་ཞེས་པ་འདི་ག་ལེ་ག་ལེར་མི་རྣམས་ཀྱི་ཀུན་སྤྱོད་ཀྱི་ཚད་ཐིག་ཅིག་ཏུ་འགྱུར་སྲིད་པ་
ཚོད་དཔག་
བདེན་པར་བསྒྲུབས་ཤིང་། སྡར་མ་ཞེས་པ་འདིའི་གོ་དོན་ཡང་སྔོན་མའི་མཚན་ཉིད་དང་ཐ་
དད་པ་ཞིག་ཏུ་བཀྲལ་ཡོང་། མི་འདི་དག་ནི་ཐའོ་མཱ་སིའི་གྲོགས་པོའི་གྲས་སུ་ནམ་ཡང་བགྲང་
དཀའ་མོད། འོན་ཏེ། རྒྱ་ལ་ཁོས་ཀྲུའུ་རེན་གྱི་བསམ་ཚུལ་བཞིན་སྐྱོན་བརྗོད་ཡི་གེ་དེ་བྲིས་
པར་གྱུར་ཚེ། ད་ནི་མི་དེ་དག་གིས་ཁོ་རང་རང་ཁྱིམ་དུ་མགྲོན་ལ་འབོད་པའམ། ཐབས་བརྒྱ་
ཇུས་སྟོང་གིས་ཁོ་དང་ཉེ་བར་བསྙེན་ཅི་ཐུབ་བྱེད་པ་ཁོས་གསལ་བོར་ཚོར་ཡོང་བས། ཁོ་ལ་ཅི་
ཡིན་མི་ཤེས་པའི་དངངས་སྐྲག་གཟིལ་བུན་པ་ཞིག་སྐྱེས་ཡོང་།
རྣམ་འགྱུར་རིགས་གཉིས་པ་ནི་སྔོན་མར་གཞུང་ཕྱོགས་ཀྱི་གནོད་འཚེ་མྱངས་མྱོང་
བའི་མི་དག(རང་ཉིད་དང་རང་གི་གཉེན་ཚན་དག)ལས་བྱུང་བ་ཡིན་ཏེ། ཁོ་ཚོ་ནི་གཞུང་
ཕྱོགས་ལ་མགོ་གཏན་ནས་བསྒུར་མ་མྱོང་བའི་མི་སྐོར་ཞིག་གམ། ཡང་ན། མིག་སྔར་ཁོ་
ཚོར་མགོ་བསྒུར་དུ་འཇུག་མཁན་དང་གསལ་བཤད་ཡི་གེ་བྲི་རུ་འཇུག་མཁན་མེད་མོད།
འོན་ཏེ། ནམ་ཞིག་ཡོད་དུ་ཆུགས་ཀྱང་། སྐབས་དེར་ཡང་ཞུམ་པ་མེད་པར་ངོ་རྒོལ་བྱ་ཕོད་
པའི་ཆོད་སེམས་ཅན་སྐོར་ཞིག་གོ
ལོ་ན་གཞོན་ཞིང་རྣམ་དཔྱོད་ཆེ་བའི་སྨན་པSནི་ཕྱི་མའི་རིགས་སུ་གཏོགས་ཤིང་།
ཉིན་ཞིག་ལ། ཁོས་ཐའོ་མཱ་སི་ལ་འདི་སྐད་དྲིས་བྱུང་། “ཝེ། ཁྱོད་ཀྱིས་ཁོ་ཚོར་ཡི་གེ་དེ་
བྲིས་ཟིན་ནམ།”
“དགོངས་པ་མ་ཚོམ། ཁྱོད་ཀྱིས་ཅི་ཞིག་ལབ་ཀྱིན་ཡོད།”
“སྐྱོན་བརྗོད་ཡི་གེ་ཟེར་བ་ཡིན།” sཡིས་འདི་ལྟར་ལན་བཏབ་བྱུང་། ཁོའི་སྐད་
གདངས་སུ་ངན་སེམས་ཅི་ཡང་འདྲེས་མི་འདུག་ལ། ངོ་གདོང་འཛུམ་གྱིས་ཁེངས་འདུག
ཐའོ་མཱ་སིས་མཐོང་མྱོང་བའི་འཛུམ་པ་དག་ལས་འདི་ནི་ཅུང་ཁྱད་པར་བ་ཞིག་སྟེ། འཛུམ་
པ་དེ་རུ་ངའོ་སྙམ་པའི་དགའ་བ་ཞིག་མངོན་འདུག
“ཁྱོད་ཀྱིས་གསལ་བོར་ཉོན།” ཐའོ་མཱ་སིས་འདི་ལྟར་བཤད་ལ། དེ་ནས “ངའི་གསལ་
བཤད་ཡི་གེ་དེའི་སྐོར་ནས་ཁྱོད་ཀྱིས་ཅི་ཞིག་ཤེས་སམ། ཁྱོད་ཀྱིས་བཀླགས་མྱོང་ངམ” ཞེས
དྲིས་བྱུང་།
“མ་མྱོང་།” Sཡིས་དེ་ལྟར་ལན་བཏབ།
“དེས་ན། ཁྱོད་ཀྱིས་སྨྱོ་བཤད་ཅི་ཞིག་རྒྱག་གིན་ཡོད་དམ།” ཐའོ་མཱ་སིས་དེ་ལྟར་
ལབ་བྱུང་།
S སྔར་བཞིན་ངའོ་སྙམ་པའི་ཚུལ་གྱིས་འཛུམ་བཞིན་དུ “ཨ་ཡོ། དོན་དག་དེ་ཇི་འདྲ་
ཞིག་ཡིན་པ་ཚང་མས་ཤེས་གསལ་རེད། ཡི་གེ་དེའི་རིགས་ནི་སྤྱིར་བཏང་དུ་འཕྲིན་ཡིག་
གི་ལམ་ནས་བྲིས་ཏེ་ཅུའུ་ཀྲང་ངམ། པུའུ་ཀྲང་། ཡང་ན་དེ་ལས་གཞན་པའི་མི་ཞིག་ལ་
བསྐུར་དགོས་པ་རེད། ཁོ་ཚོས་ཀྱང་ཡི་གེ་འབྲི་མཁན་གྱི་ངོ་སོ་ལ་བསམས་ཏེ། ཡི་གེ་དེ་ཕྱིར་
མི་བསྒྲགས་པའི་ཁས་འཆེ་བྱེད་ཀྱིན་ཡོད་པ་རེད། འདི་འདྲ་ཞིག་རེད་དམ” ཞེས་བཤད།
ཐའོ་མཱ་སིས་ཕྲག་པ་ལྡེམ་ཙམ་བྱས་ཏེ། ཁོས་མུ་མཐུད་དུ་བཤད་པར་བསྒུགས་ནས་བསྡད།
“དེ་ནས། ཁོ་ཚོས་ཧ་ཅང་ནན་ཏན་གྱིས་ཡི་གེ་དེ་མི་སྒེར་གྱི་ཡིག་ཚགས་སུ་འཇུག་
ངེས། འོན་ཏེ། ཡི་གེ་འབྲི་མཁན་གྱིས་གསལ་བཤད་དེ་དུས་ནམ་ཡང་ཕྱི་རུ་སྒྲོག་ཆོག་ཆོག་
ཡིན་པ་གསལ་བོར་ཤེས་ཡོད། དེ་བས། གནས་ཚུལ་དེ་འདྲ་ཞིག་ཏུ། ད་ནི་མི་དེས་སྐད་ཆ་
ཅི་ཡང་བཤད་མི་ཕོད་ལ། སྐྱོན་བརྗོད་དང་ངོ་རྒོལ་སོགས་ཀྱང་ཅི་ཡང་མི་སྤོབས་ཏེ། རྒྱ་
ལ་ཡི་གེ་དེ་ཕྱི་རུ་བསྒྲགས་ཚེ། ཁོའི་མཚན་སྙན་ལ་གནོད་འགྲོ་བ་རེད། འོན་ཏེ། དྲང་མོར་
བཤད་ན། འདི་ནི་རླུང་རྟ་བརྒྱུགས་སོང་བར་བརྗོད་དགོས། ཁོ་ཚོར་འདི་ལས་སྐྱི་གཡའ་
བའི་ཐབས་ཇུས་ཀྱང་ཡོད་པ་རེད” ཅེས་བརྗོད་བྱུང་།
“རེད། འདི་ནི་དངོས་གནས་རླུང་རྟ་བརྒྱུགས་པ་རང་རེད།” ཐའོ་མཱ་སིས་འདི་ལྟར་
ལབ་ཅིང་། དེ་ནས “འོན་ཏེ། ང་རང་ཡ་མཚན་པ་ཞིག་ལ། ཁྱོད་ལ་ངས་ཡི་གེ་དེ་བྲིས་
འདུག་ཟེར་མཁན་སུ་རེད” ཅེས་དྲིས་བྱུང་།
ལས་གྲོགས་དེས་ཕྲག་པ་ལྡེམ་ཙམ་བྱེད་ལ། གདོང་ནས་སྔར་བཞིན་འཛུམ་པ་དེ་
མངོན་ནས་འདུག
སྐབས་འདིར། ཐའོ་མཱ་སིས་བསམ་ཡུལ་ལས་འདས་པའི་ཆོས་ཉིད་ཅིག་རྟོགས་སོང་།
ད་ལྟ་མི་ཚང་མས་ཁོ་ལ་འཛུམ་མདངས་སྟོན་ཞིང་། མི་ཚང་མས་ཁོས་སྐྱོན་བརྗོད་ཡི་གེ་དེ་
འབྲི་བར་རེ་བ་བྱེད་ཀྱིན་འདུག དེར་མ་ཟད། གལ་སྲིད་ཁོས་དངོས་གནས་སྐྱོན་བརྗོད་ཡི་
གེ་བྲིས་པ་ཡིན་ན། མི་ཚང་མར་དགའ་བ་ངེས་ཅན་ཞིག་འཕེལ་ཡོང་བའང་འདྲ། རིགས་
དང་པོར་གཏོགས་པའི་མི་རྣམས་དགའ་བ་ནི་གལ་སྲིད་སྐྱེ་བོ་ཀུན་གྱིས་སྡར་མའི་ལས་
ལ་ཁས་འཆེ་བ་བྱུང་ན་ནི། ཁོ་ཚོའི་སྔོན་གྱི་བགྱི་བ་ཇི་སྙེད་ཀྱང་ཧ་ཅང་རྒྱུན་ལྡན་ཞིག་ཏུ་
མཐོང་ངེས་པས། རང་གི་ངོ་སོ་བསྲུང་ཐུབ་པ་དང་། རིགས་གཉིས་པར་གཏོགས་པའི་མི་
རྣམས་དགའ་བ་ནི་ཁོ་ཚོས་རང་ཉིད་ཀྱི་གཟི་བརྗིད་དེ་དབང་ཐང་ཁྱད་པར་བ་ཞིག་ཏུ་རྩི་
བས་ནམ་ཡང་བློས་ཐོངས་ཀྱིན་མེད། དེ་བས། གཟི་བརྗིད་དེའི་སླད་དུ། ཁོ་ཚོས་རྣམ་ཀུན་
སྡར་མ་རྣམས་ལ་འདང་རྩིས་ངེས་ཅན་ཞིག་བཅངས་ཡོད། གལ་ཏེ་སྡར་མ་འདི་དག་མེད་
ཚེ། ཁོ་ཚོའི་དཔའ་མཛངས་ཀྱི་ལག་རྗེས་ཡོད་ཚད་ཀྱང་དོན་གྱིས་སྟོངས་ཤིང་། རྗེས་སུ་ཡི་
རང་བྱེད་མཁན་ཡང་ཡོད་མི་འགྱུར།
ད་ནི་ཐའོ་མཱ་སིས་འཛུམ་མདངས་དེ་རིགས་བཟོད་དཀའ་བར་གྱུར། འཛུམ་མདངས་
དེ་ནི་ག་ས་གང་དུའང་ཡོད་པ་འདྲ་ལ། ཐ་ན་ཁྲོམ་སྲང་གི་ལམ་འགྲོ་བ་དག་གི་གདོང་
ནའང་འཛུམ་མདངས་དེ་འདྲ་ཞིག་མངོན་འདུག་པ་འདྲ། ག་ལེ་ག་ལེར་ཁོས་དགོང་མོའི་
གཉིད་ཀྱང་མི་ཁུག་པར་གྱུར། ཅི་རེད། ཁོས་མཐའ་འཁོར་གྱི་མི་དེ་དག་ལ་འདི་འདྲའི་
གཙིགས་ཆེན་ཞིག་བྱེད་དམ། དཔེ་མི་སྲིད། ཁོས་མི་དེ་དག་ལ་ཁ་ཡ་ཙམ་ཡང་མི་བྱེད་པ་
ངེས་གཏན་ཡིན། ཡིན་ཡང་། མི་དེ་དག་གི་ལྟ་སྟངས་སྣ་ཚོགས་ཀྱིས་ཁོའི་སེམས་པ་ཡོངས་
སུ་དཀྲུགས་སོང་། འདི་ནི་གནས་ལུགས་དང་མཐུན་པ་ཞིག་ཡེ་ནས་མ་རེད། རྣམ་ཀུན་མི་
གཞན་གྱི་ལྟ་ཚུལ་ལ་དོ་སྣང་ཅི་ཡང་མི་བྱེད་པའི་ཐའོ་མཱ་སི། ད་ནི་མི་ཁའི་མདུན་དུ་ཚད་
འདི་འདྲ་ཞིག་ལ་ཇི་ལྟར་ལྷུང་སོང་བ་ཡིན་ནམ།
མི་གཞན་ལ་དོགས་པ་ཟ་བའི་རང་གཤིས་ཤིག་ཐའོ་མཱ་སི་ལ་ལྷན་སྐྱེས(ཁོས་ནམ་ཡང་
མི་གཞན་ལ་ཁོའི་ལས་དབང་བསྒྱུར་བའི་དབང་ཆ་ཡོད་པར་དོགས་སློང་བྱེད་ལ། ཁོའི་དོན་
དག་ལ་སྐད་ཆ་བཤད་
་ཆ་བཤད་པའི་ཐོབ་ཐང་ཡོད་པར་ཡང་ཐེ་ཚོམ་ཟ་བཞིན་ཡོད)སུ་མངའ་ཞིང་།
ཁོས་ཧ་ཅང་ཁུ་སིམ་མེར་བསྡད་ཆོག་པའི་སྨན་པའི་ལས་ཀ་ཞིག་བདམས་པ་ལས། ནམ་
ཡང་འ་འུར་ཟང་ཟིང་གིས་མི་དམངས་ཀྱི་མདུན་སར་མངོན་དགོས་པའི་ལས་རིགས་ཤིག་
མ་བདམས་པ་ནི་མཐར་གཏུགས་ན་ཁོའི་རང་གཤིས་དེར་རག་ལས་པ་འདྲ། གལ་སྲིད། སྐྱེ་
བོ་གང་ཞིག་སྲིད་ཀྱི་ལས་ལ་ཞུགས་པ་ཡིན་ན། ད་ནི་མང་ཚོགས་ཡོད་ཚད་གང་དེའི་བྱ་ར་
བར་གྱུར་པ་ཡིན་ལ། སྐྱེ་བོ་དེས་ཀྱང་རང་ཉིད་ཀྱི་འབད་པར་བརྟེན་ནས་དམངས་སེམས་
འགུགས་ཅི་ཐུབ་བྱ་ངེས། ནམ་ཞིག་མང་ཚོགས་ཀྱིས་མི་དགའ་བའི་རྣམ་འགྱུར་ཕྲ་མོ་ཙམ་
བསྟན་པར་གྱུར་ནའང་། དེ་ནི་ཁོའི་སྟོབས་ཤུགས་ཤིག་ཏུ་གྱུར་ནས་སྔར་བས་ཀྱང་ལས་
ཀ་དེར་འབད་པས་འཇུག་འདོད་ལ། སྔར་བས་ཀྱང་ལས་ཀ་དེ་ལེགས་པོར་བསྒྲུབ་ངེས། དེ་
བཞིན་དུ། སྙུན་གཞི་ལྕི་མོ་དག་གིས་ཀྱང་ཐའོ་མཱ་སི་ལ་སྨན་པའི་ལས་ཀར་འཇུག་པའི་
སྟོབས་ཤུགས་སྩོལ་གྱིན་ཡོད།
སྨན་པ་ཞིག (ཆབ་སྲིད་པའམ། འཁྲབ་སྟོན་པ་སོགས་དང་ཡེ་ནས་མི་འདྲ) ལ་མཚོན་
ན། ཁོའི་འབྲེལ་འདྲིས་བྱ་ཡུལ་ནི་མཐའ་འཁོར་གྱི་ནད་པ་དང་ལས་གྲོགས་འབའ་ཞིག་
ཡིན་ལ།
དེ་ནི་ཧ་ཅང་གུ་དོག་པའི་གང་ཟག་སོ་སོ་བའི་བར་གྱི་འབྲེལ་བ་ཙམ་ཡིན་པས།
ནམ་ཞིག་ཕ་རོལ་པོས་ལྟ་སྟངས་འདྲ་མིན་གྱི་མིག་འོད་ཅིག་བསྲིངས་ཡོང་ནའང་། ཁོས་
རིངས་པ་རིངས་པར་གསལ་བཤད་རེ་བྱེད་པའམ། ཡང་ན་རང་ཉིད་ལ་དཀར་འདོན་རེ་
བྱས་པས་ཡོད་ཚད་རྒྱུན་ལྡན་དུ་གྱུར་འགྲོ། འོན་ཏེ། ད་ལྟ་ཐའོ་མཱ་སི་གཞི་ནས་ཅི་བྱ་གཏོལ་
མེད་ཀྱི་གནས་སུ་གྱར་འདུག ཁོས་མཐའ་འཁོར་གྱི་མི་ཁ་དང་ལྟ་སྟངས་སྣ་ཚོགས་ལ་ཅི་
ཞིག་བྱ་དགོས་པའང་མི་ཤེས་པར་གྱུར། ཁོ་ཚོས་ཚུར་ལྟ་སྟངས་ཅི་འདྲ་ཞིག་བཟུང་ན་སླར་
ལྟ་སྟངས་དེ་འདྲ་ཞིག་བཟུང་ནའང་མི་འགྲིག་པ་འདྲ་ལ། གླགས་དང་བསྟུན་ནས་གསལ་
བཤད་ཅིག་བྱས་ནའང་འོས་འཚམས་ཤིག་མིན་པ་འདྲ། དེ་ལྟར། ཧ་ལས་པ་ཞིག་ལ། ཁོ་
རང་གླེང་ཕྱོགས་ཀྱི་རྒྱ་ལས་ཐར་དཀའ་བར་གྱུར། སྨན་ཁང་དུ་མི་ལ་ལས་ཁོ་རང་གླེང་
གིན་འདུག་ལ། སྨན་ཁང་གི་ཕྱི་རོལ་ཏུའང་མི་ཁ་ཅིག་གིས་ཁོ་རང་གླེང་བཞིན་འདུག (ཕུ་
རཱ་རྒུའི་ཡུལ་ལུང་འདིར། མི་ཚང་མ་རྣམ་རྟོག་ཅན་ཏག་ཏག་ཡིན་པས། སུ་ཞིག་གིས་ཞུ་
གཏུག་བྱས་པའམ། བདམ་བྱས་པ། ཁྱི་སྤྱང་ངན་འབྲེལ་བྱས་པ་སོགས་ཀྱི་གསར་འགྱུར་
ནི་ཧྥེ་གླིང་གི་རྔ་བརྡུངས་པ་ལས་ཀྱང་མགྱོགས་ཤིང་མྱུར) དེ་དག་ཡོད་ཚད་ཁོས་གསལ་
བོར་ཤེས་ཡོད་མོད། འོན་ཏེ། ཅི་བྱ་གཏོལ་མེད་དུ་གྱུར། ཐ་ན་ཐའོ་མཱ་སི་རང་ཉིད་ཀྱང་ཅུང་
ཡ་མཚན་པར་གྱུར་ཏེ། མ་གཞིར། ཁོ་ལ་མཚོན་ན་གཞན་གྱི་ཟེར་སྒྲོས་དང་ལྟ་སྟངས་ནི་
འདི་འདྲའི་བཟོད་དཀའ་བ་ཞིག་ཡིན་འདུག་ཨང་། དེས་ནི་ཁོའི་ཡོད་ཚད་འདི་ལྟར་བློང་
བློང་བོར་བཏང་སོང་། མི་ཚང་མ་འདི་ལྟར་ཁོ་འབའ་ཞིག་ལ་སྤྲོ་བ་ཡོད་པར་གྱུར་པ་དེས་
ཁོ་རང་ཧ་ཅང་དོགས་མི་བདེ་བར་བཏང་ལ། དེ་ནི་མི་ཚོགས་ཀྱི་འཚང་ཁ་ལ་ཕྲད་པ་
དང་འདྲ་ཞིང་། ཡང་ན་རྨི་ལམ་དུ་མི་སྐོར་ཞིག་གིས་ཁོའི་གྱོན་པ་བཤུས་པ་དང་ཡང་
ཡོངས་སུ་མཚུངས།
མཐའ་མར། ཐའོ་མཱ་སི་ཀྲུའུ་རེན་ཡོད་སར་སོང་སྟེ་རང་ཉིད་ཀྱིས་ཡི་གེ་ན་གཅིག་
ཀྱང་འབྲི་མི་ཐུབ་ཅེས་ལབ།
ཀྲུའུ་རེན་ལམ་སང་ཁོའི་ལག་མགོར་འཇུས་བྱུང་ལ། ཁོ་ཐེངས་འདིར་ཐའོ་མཱ་སིའི་
ལག་མགོར་འཇུས་པ་ནི་ནམ་རྒྱུན་ལས་ཀྱང་དམ་པ་འདྲ། དེ་ནས་ཀྲུའུ་རེན་གྱིས་ཁྱོད་ཀྱིས་
ཡི་གེ་དེ་མི་འབྲི་བ་ངས་སྔ་མོ་ནས་ཤེས་ཡོད་ཅེས་བཤད་བྱུང་།
ཐའོ་མཱ་སིས “རྒན་ལགས། ངས་ཡི་གེ་དེ་མ་བྲིས་ཀྱང་། ཁྱེད་ཀྱིས་ཀྱང་ངའི་ལས་ཀ་
འཆོར་དུ་ག་ལ་འཇུག” ཅེས་བཤད་ལ། སྐད་ཆ་དེའི་ཤུགས་ནས་གལ་སྲིད་ཁོ་རང་བཙན་
ཤེད་ཀྱིས་ལས་གནས་ནས་ཕྱུང་ཚེ། ཁོའི་ལས་གྲོགས་ཡོད་ཚད་ཀྱིས་ཀྱང་ལས་ཀ་འདོར་
ཉེན་ཡོད་པའི་བརྡ་བསྟན་པ་རེད།
འོན་ཀྱང་། ཐའོ་མཱ་སིའི་ལས་གྲོགས་ཚོའི་ཁྲོད་དུ་རང་ཉིད་ཀྱི་ལས་ཀ་དོར་ནས་ངོ་
རྒོལ་བྱ་འདོད་མཁན་མི་གཅིག་ཀྱང་མ་བྱུང་བས། རིང་བོ་མ་སོང་བར། ཐའོ་མཱ་སིས་རང་
ཉིད་ཀྱི་ལས་ཀ་བསྐྱུར་ཏེ་སྨན་ཁང་དང་ཁ་མི་འབྲལ་ཀ་མེད་བྱུང་།(ཐེངས་འདིར་ཀྲུའུ་རེན་
ཁོའི་ལག་མགོར་འཇུས་པ་ནི་ཐེངས་སྔོན་མ་ལས་ཀྱང་དམ་པས། ཐའོ་མཱ་སིའི་ལག་པའང་
དམར་པོར་གྱུར་སོང)
ཐའོ་མཱ་སི་ཐོག་མར་ཕུ་རཱ་རྒུ་ནས་སྤྱི་ལེ་བརྒྱད་ཅུ་ལྷག་ཡོད་པའི་གྲོང་གསེབ་ཀྱི་སྒོ་
བསྟེན་སྨན་ཁང་ཞིག་ཏུ་ལས་ཀར་ཞུགས་ལ། ཉིན་རེ་བཞིན་མེ་འཁོར་ལ་བསྡད་ནས་ལས་
ཁུངས་དང་རང་ཁྱིམ་གྱི་བར་དུ་འདུར་རྒྱུག་བྱེད་དགོས་པས། ལས་ཚོགས་གྲོལ་ནས་ཁྱིམ་
དུ་བསླེབས་ཐེངས་རེར།
ཁོ་ནི་ཐང་ཆད་ནས་དབུགས་ཀྱང་ལེན་དཀའ་བའི་ཚོད་རེད། ལོ་
གཅིག་གི་རྗེས་སུ། ཁོས་དཀའ་བ་གང་མང་བརྒྱུད་གྲོང་འདབས་ཀྱི་སྨན་ཁང་ཆུང་ངུ་ཞིག་
ཏུ་ལས་ཀ་རྙེད་པས། སྟབས་ནི་ཇེ་བདེ་རུ་གྱུར་ཡོད་མོད། འོན་ཏེ། སྨན་ཁང་དེ་རུ་ཁོའི་གོ་
གནས་ཧ་ཅང་དམའ།
གཉེར་བས་མི་ཆོག་པར།
ཁོས་སྔོན་མ་ནང་བཞིན་ཕྱི་ནད་ཚན་ཁག་འབའ་ཞིག་གི་ལས་ཀ་
སྨན་ཁང་དེའི་ལས་ཀ་ཙག་ཙིག་ཡོད་ཚད་རིས་མེད་དུ་བསྒྲུབ་
དགོས། སྨན་ཁང་དེར་རྣམ་ཀུན་ནད་པས་ཁེངས་འདུག་པས། སྐར་མ་གསུམ་བཞིའི་
མཚམས་ནས་ནད་པ་རེར་བལྟ་དགོས་པར་མ་ཟད། ད་དུང་ཁོ་ཚོར་སྨན་ཨ་སི་པི་རེན་རེ་
གཅུད་པའམ། ཡང་ན་ནད་པའི་དགོངས་ཞུ་ཡི་གེ་རེ་འབྲི་བ། དེ་མིན་ནད་པ་རེ་ཟུང་ཆེད་
ལས་ཀྱི་སྨན་ཁང་ཞིག་ཏུ་ངོ་སྤྲོད་པ་སོགས་དབུགས་ངལ་ཙམ་ཡང་གསོ་དཀའ་བའི་ཚོད་
ཡིན། དེ་བས། ཐའོ་མཱ་སིའི་ཉམས་སྣང་ལ། རང་ཉིད་སྨན་པ་ཞིག་ཡེ་ནས་མིན་པར་གཞུང་
ལས་ཁང་གང་ཞིག་གི་ལས་བཟོ་བ་ཆུང་ཆུང་ཞིག་ཡིན་སྣང་སྐྱེས་འོངས།
ཉིན་ཞིག་ལ། ཁོས་ནད་ལ་ལྟ་མཚམས་བཞག་མུར། ལོ་ན་ལྔ་བཅུའི་ཡས་མས་ཀྱི་སྐྱེས་
པ་ཞིག་གིས་ཁོ་བཙལ་ནས་བསླེབས་བྱུང༌། སྐྱེས་པ་དེའི་གཟུགས་པོ་ཧ་ཅང་བརྒྱགས་ཤིང་
གདོང་ལ་གཟབ་ནན་གྱི་ཉམས་ཤིག་མངོན་འདུག ཁོས་རང་ཉིད་རྒྱལ་ཁབ་བདེ་འཇགས་
ཚན་པའི་གཞུང་ལས་ཁང་ཞིག་གི་ཀྲུའུ་རེན་ཡིན་པར་ངོ་སྤྲོད་ཙམ་བྱས་རྗེས། ཐའོ་མཱ་སིར་
ཁ་གཏད་ཀྱི་འཚིག་ཇ་ཁང་དེར་ཁ་བརྡ་རེ་བྱེད་པར་འགྲོ་ཟེར།
སྐྱེས་པ་དེས་རྒུན་ཆང་ཕོར་བ་གང་བླངས་བྱུང་མོད། ཐའོ་མཱ་སིས “ངས་ད་དུང་
རླངས་འཁོར་བསྐོར་དགོས་པས། གལ་སྲིད་ཉེན་རྟོག་པས་བཟུང་ཚེ་ཁ་ལོ་བའི་འཛིན་ཡིག་
ཤོར་འགྲོ་བ་རེད” ཅེས་ཁམ་གང་ཡང་བཏུང་བར་མ་བརྩམས་པ་ན། བདེ་འཇགས་ཚན་
པའི་མགོ་བ་དེ་འཛུམ་ཙམ་བྱེད་ལ། དེ་ནས “གལ་སྲིད་ཁྱོད་དཀའ་ཁག་དེ་འདྲར་ཕྲད་
ཚེ། ཁོ་ཚོར་ངའི་མིང་ཤོད་དང་ཆོག” ཅེས་ཐའོ་མཱ་སིར་མིང་བྱང་ཞིག་གཏད་ཡོང་ལ། དེ་
རུ་ཁོའི་མིང(མིང་དེ་ཅིས་ཀྱང་རྫུན་མ་ཞིག་ཡིན་ངེས)དང་ལས་ཁུངས་ཀྱི་ཁ་པར་ཨང་
གྲངས་སོགས་བྲིས་འདུག
དེ་མུར། ཁོས་རང་ཉིད་ཀྱིས་ཐའོ་མཱ་སི་ལ་བསྟི་བསྟང་ཇི་འདྲ་ཞིག་བྱེད་བཞིན་པ་
སོགས་ཞིབ་ཏུ་གླེངས་འོངས་ཤིང་། ཐའོ་མཱ་སི་ལྟ་བུའི་འཇོན་ཐང་ཅན་གྱི་ཕྱི་ནད་སྨན་པ་
ཞིག་གིས་གྲོང་གསེབ་ཀྱི་སྒོ་བསྟེན་ཁང་ཞིག་ཏུ་ཨ་སི་པི་རེན་གཅུད་ནས་སྡོད་པ་ནི་དངོས་
གནས་ནོར་བུའི་ནོར་ཉམས་མ་ཤེས་པ་རང་རེད་ཟེར་ལ། ཁོ་ཚོའི་ལས་ཁུངས་ཀྱི་མི་རྣམས་
ཀྱང་ཐའོ་མཱ་སིའི་སླད་དུ་ཕངས་སེམས་ཚད་མེད་སྐྱེ་བཞིན་འདུག་ཅེས་བཤད་བྱུང་། དེར་
མ་ཟད། ཁོས་ཁ་གསལ་བོར་བཤད་མ་ཕོད་མོད། འོན་ཏེ། ཉེན་རྟོག་ཚན་པའང་ཆེད་ལས་
མཁས་པ་ཞིག་རང་འཁྲིའི་ལས་གནས་ནས་དབྱུང་བ་ལ་འགྱོད་པ་ཤིན་ཏུ་ཆེ་ཚུལ་ཡང་
ཤུགས་ནས་བསྟན་འོངས།
ཐའོ་མཱ་སིས་དུས་ཡུན་རིང་བོ་ཞིག་ལ་འདི་འདྲའི་བསྟོད་བསྔགས་ཤིག་ཐོས་མ་མྱོང་
བས། ཁོས་གྲོད་ཁོག་ལུག་པའི་སྐྱེས་པ་གཟུགས་ཐུང་དེའི་སྐད་ཆ་ལ་ནན་ཏན་གྱིས་ཉན་
བཞིན་འདུག སྐྱེས་པ་གཟུགས་ཐུང་དེ་ནི་ཐའོ་མཱ་སིའི་ཕྱི་ནད་ཕྱོགས་ཀྱི་གྲུབ་འབྲས་ཡོད་
ཚད་ནང་བྱན་ཆུད་འདུག་པ་ནི་ཧ་ལས་དགོས་པའི་ཚོད་རེད་ལ། ཐ་ན་ཆེས་ཕྲ་ཞིང་ཕྲ་
བའི་བྱེ་བྲག་གི་གནས་ཚུལ་དག་ཀྱང་གསལ་བོར་ངེས་འདུག ངོ་བསྟོད་ཀྱི་བསླུ་བྲིད་ནི་
སུས་ཀྱང་བཟློག་པར་དཀའ་སྟེ། ཐའོ་མཱ་སི་ཡང་དེ་བཞིན་རེད། ཁོས་བདེ་འཇགས་ཚན་
པའི་སྐྱེས་པ་དེའི་སྐད་ཆ་ཡོད་ཚད་བདེན་པར་བཟུང་།
འདི་ནི་བསྟོད་པ་ལ་དགའ་བ་ཁོ་ནས་ལན་པ་ཡང་མིན་ཏེ། གཙོ་བོ་ནི་ཁོ་ལ་ཉམས་
མྱོང་མེད་པས་རེད། མཛའ་ཞིང་གཅུགས་ལ། གུས་ཞབས་ལྡན་པ། ད་དུང་རང་ཉིད་ལའང་
བཀུར་བསྟི་ཆེ་བའི་སྐྱེ་བོ་ཞིག་གི་ཁ་གཏད་དུ། ཁོས་དུས་དང་རྣམ་པ་ཀུན་ཏུ་རང་ཉིད་ལ་
ཕ་རོལ་པོའི་སྐད་ཆ་ཚིག་གཅིག་ཀྱང་བདེན་པ་མིན་ལ། ཕ་རོལ་པོའི་སྐད་ཆ་ཚིག་གཅིག་
ཀྱང་གསོང་བོ་མིན་ནོ་ཞེས་གསལ་འདེབས་བྱ་རྒྱུ་དེ་ཤིན་ཏུ་དཀའ་བའི་གནས་ཤིག་ཏུ་གྱུར་
འདི་འདྲའི་གཅམ་གསག་གི་སྐད་ཆར་ཡིད་མི་རྟོན་པ(དུས་གཏན་དུ། གཡོ་བ་མེད་
ཡོད།
པར། ནེམ་ནུར་དང་བྲལ་བར)ལ་རང་ཉིད་ཁོ་ནས་ཨམ་གཙིགས་བསྡམས་པས་ཀྱང་མི་
ཆོག་སྟེ།
འདི་ལ་ད་དུང་ཆེད་ལས་ཀྱི་སྦྱོང་བརྡར་ཡང་འཐོབ་དགོས་པ་ཡིན། དཔེར་ན་དུས་
རྒྱུན་དུ་ཉེན་རྟོག་པས་འདྲི་གཅོད་བྱས་ཏེ་ཉམས་མྱོང་ལེན་པ་ལྟ་བུ་རེད། འོན་ཏེ། ཐའོ་མཱ་
སི་ལ་འདི་འདྲའི་སྦྱོང་བརྡར་ཞིག་གཏན་ནས་ཐོབ་མྱོང་མེད།
བདེ་འཇགས་ཚན་པའི་མི་དེས “ཨེམ་ཆི་ལགས། ང་ཚོས་ཀྱང་བཟི་རེ་ཁི་རུ་ཁྱེད་
ཀྱི་འཕྲིན་ལས་ཧ་ཅང་རྒྱས་བཞིན་པ་རྟོགས་ཡོད། འོན་ཏེ། ཁྱེད་ཉིད་སླར་རང་རྒྱལ་དུ་
ཕེབས་པ་འདིར་ང་ཚོས་ཀྱང་དགའ་བ་སྒོམ་གྱིན་ཡོད། འདི་ནི་ཁྱེད་ཀྱིས་བསྒྲུབས་པ་ཧ་
ཅང་འགྲིགས་འདུག རྒྱུ་མཚན་ཁྱེད་ཀྱིས་རང་ཉིད་གང་ལ་གཏོགས་པ་མཁྱེན་ཡོད་པས་
རེད” ཅེས་བཤད་ལ། དེ་ནས་ཐའོ་མཱ་སི་ལ་ལེ་ལན་འདེད་པའི་སྒྲོས་ཤིག་གིས “འོན་ཏེ།
ཁྱེད་ཉིད་འདི་ལས་ཀྱང་གཤག་བཅོས་ཁང་དུ་གཏོགས་པ་རེད” ཅེས་ལབ་བྱུང་།
“ང་ཁྱེད་ཀྱི་ལྟ་ཚུལ་དེར་ཤིན་ཏུ་འཐད།” ཐའོ་མཱ་སིས་དེ་ལྟར་བརྗོད།
ལྷིང་འཇགས་ཡུད་ཙམ་གྱི་མཇུག་ཐོགས་སུ། བདེ་འཇགས་ཚན་པའི་མི་དེས་ཧ་ཅང་
ཡིད་སྐྱོ་བའི་ཉམས་ཀྱིས “ཡིན་ཡང་། ཁྱེད་ཀྱིས་ང་ལ་གསུངས་དང་། ཁྱེད་ཀྱིས་ངོ་མ་གུང་
ཁྲན་པ་དེ་དག་གི་མིག་ཟུང་འབྲུ་དགོས་པར་འདོད་དམ། སྐད་ཆ་འདི་ལྷ་རྗེ་ཁྱེད་ལྟ་བུ་ཞིག་
གི་ཁ་ནས་ཐོན་ཚེ་མཚར་བོ་ཞིག་མིན་ནམ། ཁྱེད་ནི་འགྲོ་བ་སེམས་ཅན་ཐམས་ཅད་ན་
བའི་སྡུག་བསྔལ་ལས་སྒྲོལ་མཁན་དེ་རེད་ཨང” ཞེས་བཤད་བྱུང་།
“ངས་དེ་འདྲ་ཞིག་གཏན་ནས་བཤད་མེད། ཁྱེད་ཀྱིས་ངའི་རྩོམ་ཡིག་དེར་ཡག་པོ་
ཞིག་བལྟ་རོགས།” ཐའོ་མཱ་སིས་འཕྲལ་མར་འདི་ལྟར་གསལ་བཏབ་བྱུང་།
“ངས་བལྟས་ཟིན།” བདེ་འཇགས་ཚན་པའི་མི་དེས་དེ་སྐད་ལབ་ལ། སྐད་ཆའི་སྒྲོས་
ལས་སྐྱོ་གདུང་ངེས་ཅན་ཞིག་སྟོན་ཅི་ཐུབ་བྱེད།
“དེས་ན། ངས་རྩོམ་ཡིག་དེར་གུང་ཁྲན་པ་ཡོངས་ཀྱི་མིག་ཟུང་བྲུ་དགོས་ཞེས་བྲིས་
འདུག་གམ།”
“མི་ཚང་མས་དེ་ལྟར་ངོས་བཟུང་འདུག” བདེ་འཇགས་ཚན་པའི་སྐྱེས་པ་དེས་དེ་
ལྟར་ལན་བཏབ་ལ། སྐད་གདངས་སྔར་བས་ཀྱང་སྐྱོ་གདུང་གིས་ཟིན་འདུག
“ཁྱེད་ཀྱིས་ངའི་རྩོམ་ཡིག་དེའི་མ་ཕྱི་ཆ་ཚང་བཀླགས་ཡོད་ཚེ། འདི་ལྟར་བསམ་བློ་
གཏོང་མི་སྲིད་པ་ཁོ་ཐག་ཡིན། ངའི་རྩོམ་ཡིག་དེར་ཁོ་ཚོས་བཟོ་བཅོས་མང་དུ་བརྒྱབ་འདུག”
“ཨ་ཁ།” བདེ་འཇགས་ཚན་པའི་མི་དེས་སྔར་བས་ཀྱང་རྣ་བ་བླགས་ནས་ཉན་
པའི་ཟོལ་གྱིས “ཁོ་ཚོས་དུས་དེབ་ཏུ་བཀོད་པའི་རྩོམ་ཡིག་དེ་ཁྱེད་ཀྱི་མ་ཕྱི་དང་མི་
འདྲའམ” ཞེས་བཤད་བྱུང་།
“ཁོ་ཚོས་སྣོན་འཕྲི་བྱས་འདུག”
“སྣོན་འཕྲི་བྱས་པ་མང་ངམ།”
“ཕལ་ཆེར་སུམ་ཆའི་གཅིག་ཙམ་བཅོས་འདུག”
ཕར་བལྟས་ཚོད་དུ། བདེ་འཇགས་ཚན་པའི་མི་དེ་དངོས་གནས་ཁྲོས་བྱུང་བ་འདྲ།
ཁོས “ཁོ་ཚོས་དེ་ལྟར་བཅོས་པ་ནི་ངོ་མ་བརྙས་དྲགས་པ་རེད་ཨང” ཞེས་བརྗོད་བྱུང་།
ཐའོ་མཱ་སིས་ཕྲག་པ་ལྡེམ་ཙམ་བྱས་པ་ལས་ཅི་ཡང་མ་བཤད།
“ཁྱེད་རང་ཡར་ལངས་ནས་རང་ཉིད་ལ་བདེན་པ་བདར་དགོས་པར་མ་ཟད། ཁོ་
ཚོར་ཡང་བསྐྱར་བཟོ་བཅོས་རྒྱག་ཏུ་འཇུག་དགོས་པ་རེད།”
“དེ་ལྟར་བྱས་པས་ཀྱང་རྔོ་ཅི་ཞིག་ཐོགས་ཨང་། རྩོམ་ཡིག་སྤེལ་བའི་རྗེས་ནས་ཨུ་རུ་
སུའི་དམག་དཔུང་བསླེབས་པ་རེད། མི་ཚང་མར་འདི་ལས་ལྷག་པའི་དོན་དག་མང་བོ་ཡོད་
པ་རེད།” ཐའོ་མཱ་སིས་འདི་ལྟར་ལན་ལྡོན་ཙམ་བྱས།
“འོན་ཏེ། མི་ཚང་མར་བག་ཆགས་ངན་པ་ཞིག་འཇོག་དོན་མི་འདུག་ཨང་། ཁྱེད་
ལྟ་བུའི་ལྷ་རྗེ་ཞིག་གིས་མི་གཞན་དག་ཞར་སོང་ན་སྙམ་གྱིན་འདུག་ཅེ་ན། ཁྱེད་ཀྱི་མཚན་
སྙན་ལའང་གནོད་མི་འགྲོའམ།”
“ད་གཡུགས་ཞོག ངའི་རྩོམ་ཡིག་དེ་དུས་དེབ་ཀྱི་ཆེས་མཐའ་མའི་ཀློག་པ་པོའི་
འཕྲིན་ཡིག་ཅེས་པའི་ལེ་ཚན་དེར་བཀོད་ཡོད་པ་ཙམ་རེད། ཨུ་རུ་སུའི་གཞུང་ཚབ་ཁང་
ཕུད་སུས་ཀྱང་ཡིད་འཇོག་བྱ་མི་སྲིད། ཁོ་ཚོར་ད་གཟོད་རྩོམ་ཡིག་དེའི་རིགས་ཀྱི་དགོས་
མཁོ་ཡོད་པ་རེད།”
“ཁྱེད་ཀྱིས་དེ་ལྟར་མི་གསུང་བར་ཞུ། ཨེམ་ཆི་ལགས། ང་དང་མི་མང་བོ་ཞིག་གིས་
ཁྱེད་ཀྱི་རྩོམ་ཡིག་དེའི་སྐོར་ནས་བགྲོ་གླེང་བྱས་མྱོང་། ཁྱེད་ཀྱིས་འདི་འདྲ་ཞིག་འབྲི་སྲིད་
པ་མི་ཚང་མའི་སེམས་ལའང་དྲན་གྱིན་མི་འདུག འོན་ཏེ། ད་ནི་ངས་ཁྱེད་ཀྱི་སྐད་ཆ་ལ་
མཉན་རྗེས་གསལ་བོར་རྟོགས་སོང་། དུས་དེབ་ཏུ་བཀོད་པ་ནི་ཁྱེད་ཀྱིས་བྲིས་པའི་རྩོམ་
ཡིག་དེ་ཁྱོན་ནས་མ་རེད། དེས་ན། མི་ཞིག་གིས་ཁྱེད་ལ་བྲི་རུ་བཅུག་པ་ཡིན་ནམ།”
“མིན། ངས་རང་འགུལ་གྱིས་བྲིས་ཏེ་བསྐུར་བ་ཡིན།” ཐའོ་མཱ་སིས་ལམ་སང་དེ་
ལྟར་བཤད།
“ཁྱེད་ཀྱིས་ཁོ་ཚོ་ངོ་ཤེས་སམ།”
“སུ།”
“ཁྱེད་ཀྱི་རྩོམ་ཡིག་འགོད་མཁན་དེ་ཚོ་ཟེར་བ་ཡིན།”
“ངོ་མི་ཤེས།”
“ཁྱེད་ཀྱིས་ཁོ་ཚོར་ཁ་གྲག་མ་མྱོང་ངམ།"
“ང་ཁོ་ཚོར་ཐེངས་གཅིག་ལ་ཐུག་མྱོང་། ཐེངས་དེར་ཁོ་ཚོས་ང་རྩོམ་སྒྲིག་ཁང་དུ་
བོས་པ་རེད།”
“ཅིའི་ཕྱིར།"
“རྩོམ་ཡིག་དེའི་ཆེད་དུ་བོས་པ་རེད།”
“འོ་ན། ཁྱེད་ཀྱིས་སྐབས་དེར་སུ་ཞིག་ལ་ཁ་བརྡ་བྱས་པ་ཡིན།”
“གསར་འགོད་པ་ཞིག་ལ་ཁ་བརྡ་བྱས་པ་ཡིན།”
“ཁོའི་མིང་ལ་ཅི་ཞིག་ཟེར་རམ།”
སྐབས་འདིར། ཐའོ་མཱ་སིས་སྐྱེས་པ་འདིས་རང་ཉིད་ལ་འདྲི་གཅོད་བྱེད་བཞིན་པ་
རང་ཉིད་ཀྱི་སྐད་ཆ་ཚིག་གཅིག་གིས་ཀྱང་མི་གཞན་ལ་གནོད་
འཚེ་བསྐྱལ་སྲིད་པའང་གསལ་བོར་རྟོགས་པས། ཁོས “ངས་མི་ཤེས” ཞེས་བརྗོད་བྱུང་།
གཞི་ནས་ཚོར་བྱུང་ལ།
འོན་ཏེ། གསར་འགོད་པ་དེའི་མིང་ཁོའི་ཡིད་ལ་ཝ་ལེར་འཁོར་འོངས།
ཨེམ་ཆི་ལགས། དེ་འདྲ་མ་གསུང་།” སྐྱེས་པ་དེས་ཐའོ་མཱ་སིས་དྲང་མོར་ལབ་ཀྱིན་
མེད་པ་རྟོགས་པས། ཅུང་ཡིད་མ་ཚིམས་པར “ཁོས་སྐབས་དེར་རང་ཉིད་ངོ་སྤྲོད་བྱས་ལོས་
ཡོད” ཅེས་བརྗོད་བྱུང་།
དགོད་བྲོ་བའམ་ཡིད་སྐྱོ་བ་ཞིག་ལ། གནས་སྐབས་འདི་འདྲ་བར་ཕྲད་ཚེ། ང་ཚོས་
མྱངས་མྱོང་བའི་སློབ་གསོ་བཟང་བོ་ཞེས་པ་དེའང་ཉེན་རྟོག་པའི་ངན་རོགས་སུ་གྱུར་ཡོད་
དེ། ང་ཚོས་རྫུན་ཇི་ལྟར་གཏམ་དགོས་པའང་མི་ཤེས། ཆུང་ངུའི་དུས་ནས་བཟུང་། ཕ་མ་
གཉིས་ཀས་ང་ཚོར “རྫུན་མ་གཏམ” ཞེས་གཤེ་གཤེ་ཡང་ཡང་བཏང་མཐར། ད་ནི་རྫུན་
གཏམས་མ་ཐག་རང་ཉིད་རང་ཉིད་ལ་དོགས་མི་བདེའམ་ཁ་སྐྱེངས་པ་ཞིག་ཏུ་འགྱུར་ལ།
ཐ་ན་རང་ཉིད་ལ་འདྲི་གཅོད་བྱེད་བཞིན་པའི་ཉེན་རྟོག་པའི་མདུན་དུའང་རྫུན་གཏམ་པ་
ནི་ངོ་ཚ་ཞིག་ཏུ་གྱུར་འགྲོ་བས། ང་ཚོར་མཚོན་ན། ཉེན་རྟོག་པར་རྫུན་གཏམ་པ(འདི་ནི་
ཅིས་ཀྱང་བསྒྲུབ་འོས་པ་དེ་ཡིན་ཡང)ལས་ཁོ་ཚོར་ཁ་རྩོད་རྒྱག་པའམ་སྡིགས་མོ་གཏོང་
བ(སྙིང་བོ་ཅི་ཡང་མེད་ཀྱང)དེ་ལས་སླ་བོར་མངོན།
བདེ་འཇགས་ཚན་པའི་མི་དེས་རང་ཉིད་ཀྱིས་རྫུན་གཏམས་པར་ལེ་ལན་བདས་
འོངས་པ་ཐོས་ཙ་ན། ཐའོ་མཱ་སི་ལ་རང་གིས་སྡིག་ཉེས་གང་ཞིག་བསགས་སོང་བའི་ཉམས་
སྣང་བྱུང་ལ། ཁོས་ཨམ་གཙིགས་ཡང་ཡང་བསྡམས་མཐར་སེམས་ཀྱི་ཁུར་བོ་གང་ཞིག་
ཕོག་ཐུབ་པར་གྱུར་པས། མུ་མཐུད་དུ “ཁོས་ངོ་སྤྲོད་ཕལ་ཆེར་བྱས་སོང་བ་འདྲ་མོད། འོན་
ཏེ་ཁོའི་མིང་དེ་དམིགས་བསལ་ཞིག་མིན་པས། ངས་གཞི་ནས་བརྗེད་ཚར་འདུག” ཅེས་
རྫུན་རྔ་སྐྱོང་ཐབས་བྱས།
“དེས་ན་ཁོའི་ཚུགས་ཀ་ཇི་འདྲ་ཞིག་རེད།"
ཐའོ་མཱ་སིས་གསར་འགོད་པ་དེ་ནི་གཟུགས་པོ་ཐུང་ཞིང་། སྐྲ་ལོ་སེར་ལ་སོར་གང་
ཙམ་ལས་མེད་པ་ཞིག་ཡིན་པ་དྲན་པས། ལམ་སང “དེ་ནི་མི་གཟུགས་རིང་ཞིག་རེད་ལ།
མགོ་སྐྲའང་ནག་ཅིང་རིང་བོ་ཞིག་བསྐྱུར་འདུག” ཅེས་ལྡོག་ཕྱོགས་ཀྱི་ཁྱད་ཆོས་འབའ་
ཞིག་བརྗོད་ཅི་ཐུབ་བྱས།
“ཨེ་རེད།” བདེ་འཇགས་ཚན་པའི་མི་དེས་དེ་ལྟར་ལྡོག་འདྲི་ཞིག་བྱེད་ལ། དེ་
ནས “ཁོར་ཕྲ་ཞིང་རིང་བའི་མ་ནེ་ཞིག་འདུག་གམ” ཞེས་དྲིས་བྱུང་།
“འདུག” ཐའོ་མཱ་སིས་ཀྱང་ཁོ་ལ་བསྟུན་ཅི་ཐུབ་བྱས།
“མི་དེའི་སྒལ་བ་ཅུང་ཟད་སྒུར་འདུག་གམ།”
“འདུག” ཐའོ་མཱ་སིས་ཡིག་འབྲུ་འདི་ལན་གཅིག་བསྐྱར་བའི་མོད། ཁོས་བདེ་
འཇགས་ཚན་པའི་མགོ་བ་དེས་གཞི་ནས་མི་གཞན་ཞིག་ངོས་བཟུང་འདུག་པ་ག་ལེར་
ཚོར་བྱུང་། ད་ནི་ཐའོ་མཱ་སིས་གསར་འགོད་པ་ལས་ངན་སུ་ཞིག་བདམས་ཟིན་པར་མ་ཟད།
ཁོས་བདམ་བྱེད་ནི་ཏག་ཏག་རྫུན་གཏམ་འབའ་ཞིག་ཡིན་པ་རེད།
“ཁོས་ཁྱོད་ལ་ལས་ཀ་ཅི་ཞིག་བཅོལ་སོང་། ཁྱོད་ཚོས་ཁ་བརྡ་ཅི་ཞིག་བྱས་པ་ཡིན།”
“ཁོ་ཚོས་རྩོམ་ཡིག་དེའི་ཚིག་རྐང་ཞིག་གི་མགོ་རྔ་བརྗེ་དགོས་པའི་བསམ་ཚུལ་
བཏོན་བྱུང་།”
སྐད་ཆ་འདི་ནི་ཕ་རོལ་པོས་ཐོས་ན་དགོད་ཁ་ཤོར་འགྲོ་བའི་རྫུན་གཏམ་ཞིག་ཏུ་སྣང་།
བདེ་འཇགས་ཚན་པའི་མགོ་བ་དེས་ཐའོ་མཱ་སིས་རྫུན་གཏམ་གྱིན་པར་སྙམ་སྟེ། ཡང་
བསྐྱར་མ་དགའ་བའི་ཉམས་ཀྱིས “ཨེམ་ཆི་ལགས། ཁྱེད་ཀྱིས་སོམས་དང་། ཁྱེད་ཀྱིས་ང་
ལ་རྩོམ་ཡིག་གི་སུམ་ཆའི་གཅིག་ལྷག་ཁོ་ཚོས་བཅོས་འདུག་པར་ལབ་པ་མིན་ནམ། ད་
ཡང་ཁོ་ཚོས་ཁྱོད་འབོད་དོན་ནི་ཚིག་རྐང་གཅིག་གི་ཆེད་དུ་རེད་ཅེ་ན། འདི་ནི་ནང་
འགལ་དུ་གྱུར་པ་མ་ཡིན་ནམ” ཞེས་བཤད་བྱུང་།
གཏམ་གླེང་འདིའི་ཁ་ཕྱོགས་འདི་ལྟར་འགྱུར་བ་ན། ད་ནི་ཐའོ་མཱ་སིས་ལན་འདེབས་
དུས་ཧ་ཅང་སྟབས་བདེ་རུ་གྱུར་ཡོད་དེ། ད་ནས་བཟུང་ཁོས་བཤད་པའི་སྐད་ཆ་ཡོད་ཚད་
བདེན་པ་ཤ་སྟག་ཡིན་པས་རེད། “རེད། ནང་འགལ་དུ་གྱུར་འདུག ཡིན་ཡང་། དོན་དག་
ངོ་མ་དེ་འདྲ་ཞིག་རེད།” ཁོས་དགོད་ཞོར་དུ་དེ་ལྟར་ལབ་ཅིང་། དེ་ནས་མུ་མཐུད་དུ “ཐོག་
མར་ཁོ་ཚོས་ང་ལ་ཚིག་རྐང་གཅིག་གི་མགོ་རྔ་བརྗེ་ཆོག་མིན་དྲིས་པ་རེད། འོན་ཏེ། ཕྱིས་
སུ་ཁོ་ཚོས་རྩོམ་ཡིག་གི་སུམ་ཆའི་གཅིག་ལྷག་བཅོས་འདུག” ཅེས་བཤད།
བདེ་འཇགས་ཚན་པའི་མི་དེས་མགོ་བོ་འཕྲེད་དུ་དབྱུག་ཙམ་བྱེད་ལ། དེ་ནི་ཕལ་ཆེར་
ལས་དེ་འདྲ་ཞིག་རྩོམ་མཁན་ཡོད་མེད་ལ་དོགས་པ་ཟ་བཞིན་པ་འདྲ། དེ་ནས་ཁོས “འདི་
ནི་ངོ་མ་ཐལ་དྲགས་སོང་བ་རེད” ཅེས་བརྗོད་ཙམ་བྱས།
ཁོས་རྒུན་ཆང་ཕོར་བ་གང་བོ་ཞབས་དག་བརྒྱབ་རྗེས། ཚིག་ཐག་ཆོད་པོས “ཨེམ་ཆི་
ལགས། ངས་བལྟས་ན་ཁྱེད་རང་མི་གཞན་གྱི་གཡོ་འོག་ཏུ་ཚུད་འདུག ཁྱེད་དང་ཁྱེད་ཀྱི་
ནད་པ་དག་གིས་འདི་ལྟར་གྱོང་རེག་ཚེ། ཇི་འདྲའི་ཕངས་པ་ལ་ཨང་། ཁྱེད་རང་མི་ཇི་འདྲ་
ཞིག་ཡིན་པ་ང་ཚོས་གསལ་བོར་རྟོགས་ཡོད། ཨེམ་ཆི་ལགས། ཁྱེད་ལ་རོགས་ཅི་ཞིག་བྱས་
ན་འགྲིག་གམ” ཞེས་བཤད་བྱུང་།
ཁོས་ཐའོ་མཱ་སིའི་ཕྱོགས་སུ་ལག་པ་བསྲིངས་འོངས་ཏེ་བདེ་མོ་བཞག་ཅིང་། ཁོ་གཉིས་
ཀ་འཚིག་ཇ་ཁང་ནས་མཉམ་དུ་སྒོར་ཡོང་རྗེས། རང་རང་སར་སོ་སོའི་རླངས་འཁོར་དུ་
བསྡད་བྱུང་།
ཐེངས་འདིར་སྐྱེས་པ་དེ་དང་ལན་གཅིག་འཛོམས་པ་དེས་ཐའོ་མཱ་སི་རང་ཉིད་ལ་ཡི་
མུག་པར་གྱུར། ཁོས་རང་ཉིད་སྐྱེས་པ་དེའི་ཁ་ཡག་ངོ་དགའི་བསླུ་བྲིད་དུ་ཚུད་སོང་བར་
ལེ་བདའ་ཡང་ཡང་བྱེད་བཞིན་འདུག ཁོས་ཉེན་རྟོག་པ་དེ་དང་ཁ་བརྡ་མི་བྱེད་པ(སྐབས་
དེའི་ཡོད་ཚད་ལ་ཐའོ་མཱ་སིར་སྟ་གོན་ཅི་ཡང་མེད། ཁོ་རང་ཁྲིམས་ལྟར་ན་གང་དག་བཤད་
དགོས་པ་དང་གང་དག་མ་བཤད་ཀྱང་ཆོག་པའི་སྐོར་ལ་རྒྱུས་མངའ་ཅི་ཡང་མེད) ཕར་
ཞོག ཐ་ན་ཁོ་དང་མཉམ་དུ་འཚིག་ཇ་ཁང་དུ་སོང་ཞིང་གྲོགས་པོ་རྙིང་བ་ཞིག་ནང་བཞིན་
གདན་གཅིག་ཏུ་འཚིག་ཇ་ལ་རོལ་བ་རེད། གལ་སྲིད་མི་ཞིག་གིས་ཁོ་གཉིས་མཉམ་དུ་
ཡོད་པ་མཐོང་ཞིང་ཉེན་རྟོག་པ་དེའང་ངོ་ཤེས་ཚེ། མི་དེས་ཐའོ་མཱ་སི་ནི་ཅིས་ཀྱང་ཉེན་
རྟོག་པའི་མྱུལ་མ་ཡིན་པར་ངོས་འཛིན་ངེས། ད་དུང་། ཁོས་རང་ཉིད་ཀྱི་རྩོམ་ཡིག་ལ་བཟོ་
བཅོས་བརྒྱབ་པའི་དོན་དེ་ཅིའི་ཕྱིར་ཉེན་རྟོག་པར་བཤད་པ་ཡིན་ནམ། དེ་ནི་བཤད་དགོས་
དོན་ཅི་ཡང་མི་འདུག་ཨང་། གནས་ཚུལ་འདི་ཁོས་ཡང་སྙིང་ཅིའི་ཕྱིར་སྐྱེས་པ་དེར་བཤད་
པ་ཡིན་ནམ། ཐའོ་མཱ་སི་རང་ཉིད་ལ་ཡི་ཆད་སོང་།
ཕལ་ཆེར་ཟླ་ཕྱེད་ཙམ་འགོར་བའི་རྗེས་སུ། བདེ་འཇགས་ཚན་པའི་མི་སྣ་དེ་ཡང་
བསྐྱར་བསླེབས་བྱུང་། ཁོས་ཐེངས་སྔོན་མ་དང་འདྲ་བར་ཁ་གཏད་ཀྱི་འཚིག་ཇ་ཁང་དུ་
འགྲོ་ཟེར་མོད། འོན་ཏེ། རེབ་འདིར་ཐའོ་མཱ་སིས་ཁོའི་སྨན་ཁང་དུ་བསྡད་ཆོག་པའི་རྣམ་
གྱུར་བསྟན་བྱུང་།
“ཨེམ་ཆི་ལགས། ངས་ཁྱེད་ཀྱི་སེམས་ཁྲེལ་ཤེས་ཡོད།” མི་དེས་དགོད་ཞོར་དུ་དེ་
ལྟར་བཤད་བྱུང་།
སྐད་ཆ་འདིས་ཐའོ་མཱ་སི་ཧད་དུ་བཅུག་སོང་། བདེ་འཇགས་ཚན་པའི་མི་སྣ་དེའི་སྒྲོས་
ལ་མཉན་ན། དེ་ནི་མིག་མངས་རྩེ་མཁན་ཞིག་གིས་རང་ཉིད་ཀྱི་རྩེ་རོགས་ལ་ཐེངས་འདིར་
ཁྱོད་ཀྱིས་བཞག་པ་ནོར་སོང་ཞེས་སྨྲ་བ་དང་འདྲ།
ཁོ་གཉིས་ཁ་གཏད་དུ་བསྡད་པ་ན། བར་དུ་ཐའོ་མཱ་སིའི་སྒྲོག་ཙེ་དེས་ཆོད་འདུག
ཐོག་མའི་སྐར་མ་བཅུ་ཙམ་ལ། ཁོ་གཉིས་ཀས་ཆམ་རིམས་འབའ་ཞིག་གི་སྐོར་ནས་ཁ་
བརྡ་བྱས་ཤིང་། ཐེངས་འདིའི་ཆམ་རིམས་ཡུལ་ལུང་གང་དུའང་འབྱམ་གྱིན་པའི་གནས་
ཚུལ་གླེང་ཙམ་བྱས། དེ་ནས་ཅང་མ་འགོར་བར་སྐྱེས་པ་དེས་ཁ་བརྡའི་ཚིག་འགྲོས་རེ་
ཞིག་བསྒྱུར་ཏེ “ཨེམ་ཆི་ལགས། ང་ཚོས་ཁྱེད་ཀྱི་གནས་ཚུལ་ལ་རྒྱུས་ལོན་བྱས་ཟིན། གལ་
ཏེ་ཁྱེད་མིན་ཚེ། དོན་དག་ཀྱང་ཧ་ཅང་ལས་སླ་བོ་རེད། ཡིན་ཡང་། ང་ཚོས་ཅིས་ཀྱང་སྤྱི་
ཚོགས་ཀྱི་གླེང་ཕྱོགས་ལ་བསམ་བློ་གཏོང་དགོས་པ་རེད། རྩོམ་ཡིག་དེ་ཁྱེད་ཀྱིས་བསམ་
གཟས་ནས་བྲིས་མིན་གང་ལྟར་ཀྱང་། ད་ནི་ཏང་ལ་རྒོལ་བའི་སྨྲ་བ་སྣ་ཚོགས་ཀྱི་གྲོགས་
སུ་གྱུར་འདུག ངས་ཁྱེད་ལ་དྲང་མོར་བཤད་ཆོག ཁྱེད་ཀྱི་རྩོམ་ཡིག་དེའི་དབང་གིས་ད་
ལྟ་མི་ལ་ལས་ཁྱེད་རང་ཁྲིམས་ཁང་དུ་གཏུག་དགོས་པའི་བསམ་ཚུལ་འདོན་བཞིན་འདུག
བཅའ་ཁྲིམས་སུ་མངོན་སུམ་དུ་མི་གཞན་ལ་ངན་སྐུལ་བྱས་པའི་དྲག་པོའི་ནག་ཉེས་ཞེས་
པ་ཞིག་ཡོད་པ་རེད" ཅེས་བཤད།
བདེ་འཇགས་ཚན་པའི་མི་དེས་སྐད་ཆ་བཤད་ཚར་རྗེས། རེ་ཞིག་ཐའོ་མཱ་སིའི་མིག་
ཟུང་ལ་ཅེར་ནས་བསྡད། ཐའོ་མཱ་སིས་ཕྲག་མགོ་ལྡེམ་ཙམ་བྱས་ཙ་ན། མི་དེས་ཡང་བསྐྱར་
སེམས་གསོའི་ཚུལ་དུ “འོན་ཏེ། ང་ཚོས་བསམ་ཚུལ་དེ་འདྲ་ཞིག་དང་ལེན་བྱེད་ག་ལ་
སྲིད། ཁྱེད་ལ་འགན་འཁུར་ཅི་འདྲ་ཞིག་ཡོད་དུ་ཆུགས་ཀྱང་། སྤྱི་ཚོགས་ལ་མཚོན་ན།
ཁྱེད་ནི་རང་ཉིད་ཀྱི་འཇོན་ནུས་རྩལ་དུ་སྤྲུག་སའི་ལས་གནས་སུ་སྡོད་དགོས་པ་རེད། སྔོན་
མའི་ཀྲུའུ་རེན་དེས་ཀྱང་ཁྱེད་ལ་རྩིས་མཐོང་ཆེན་པོ་བྱེད་བཞིན་འདུག ད་དུང་ངས་ཁྱེད་
ཀྱི་ནད་པ་རྣམས་ལ་དྲིས་ཀྱང་ཁོ་ཚོས་ཁྱེད་ནི་སྨན་པ་བཟང་བོ་ཞིག་ཡིན་ཞེས་གླེང་གིན་
འདུག ཨེམ་ཆི་ལགས། སྨན་པ་ཞིག་གིས་ཅིས་ཀྱང་ཆབ་སྲིད་ཤེས་དགོས་པའི་ངེས་པ་
ག་ལ་ཡོད། ཁྱེད་ནི་མི་གཞན་གྱི་གཡོ་འོག་ཏུ་ཚུད་སོང་བ་རེད། དེ་བས། ང་ཚོས་ངེས་པར་
དུ་ཐབས་ཤེས་འཐེན་དགོས། འདི་རུ་ང་ཚོས་བྲིས་པའི་གསལ་བཤད་ཡི་གེ་ཞིག་གི་རྩོམ་
གདན་ཡོད། ངའི་བསམ་ཚུལ་ཡིན་ན། ཁྱེད་ཀྱིས་ཡི་གེ་འདི་གསར་ལམ་ཁག་ཏུ་བཀྲམ་ན་
བཟང་བ་འདྲ་ལ། དེ་ནས་གོ་སྐབས་དང་བསྟུན་ནས་དུས་དེབ་ཏུ་བཀོད་པས་འཐུས” ཞེས་
རྗོད་ཞོར་དུ། ཤོག་ལྷེ་གཅིག་ཐའོ་མཱ་སི་ལ་གཏད་ཡོང་།
ཐའོ་མཱ་སིས་ཡི་གེ་དེར་ལན་གཅིག་བལྟས་རྗེས། ཁོ་རང་ཅུང་ཧ་ལས་པར་གྱུར། འདི་
ནི་ལོ་གཉིས་ཀྱི་སྔོན་ལ་ཀྲུའུ་རེན་གྱིས་འབྲི་བར་སྐུལ་བའི་ཡི་གེ་དེ་ལས་ཀྱང་སྐྱུག་བྲོ་
བ་ཞིག་རེད། ཡི་གེ་འདི་ད་ནི་ཨེ་རྡི་ཕི་ཟི་དང་འབྲེལ་བའི་རྩོམ་ཡིག་དེ་ཕྱིར་བཤོལ་བའི་
གསལ་བཤད་ཙམ་ལས་འདས་ཏེ། གཞི་ནས་སུའུ་ལེན་ལ་དགའ་ཞིང་གུང་ཁྲན་ཏང་ལ་
གློ་བ་ཉེ་བ་ཞེས་པ་སོགས་ཀྱི་སྒྲོས་ཅི་རིགས་ཤིག་གིས་ཁེངས་འདུག་ལ། དེ་རུ་ད་དུང་ཤེས་
ལྡན་མི་སྣ་ཁ་ཅིག་ལ་ཁོ་ཚོས་ནང་འཁྲུག་སློང་གྲབས་འདུག་ཅེས་བཤུངས་ཡོད་པར་མ་
ཟད། དུས་དེབ་དེའི་རྩོམ་སྒྲིག་ཁང་དང་གསར་འགོད་པ་སྟོད་སྒུར(ཐའོ་མཱ་སིས་གསར་
འགོད་པ་དེའི་མིང་དང་འདྲ་པར་མཐོང་མྱོང་བ་ལས། ཁ་ཙམ་ཡང་གྲགས་མྱོང་མེད)དེའི་
ཉེས་སྐྱོན་ཡང་བགྲངས་འདུག་སྟེ། ཡི་གེ་དེ་རུ་གསར་འགོད་པ་དེས་བསམ་གཟས་ནས་
རྩོམ་པ་པོའི་མགོ་བསྐོར་ཞིང་རྩོམ་ཡིག་གི་བསྟན་དོན་བཅོས་ཏེ། མཐར་རྩོམ་ཡིག་དེ་ཉིད་
གསར་བརྗེ་ལ་ངོ་རྒོལ་བྱེད་པའི་བསྒྲགས་གཏམ་ཞིག་ཏུ་བསྒྱུར་འདུག་ཅེས་བསྙོན་འདུག
མི་དེ་དག་ནི་ཅོལ་ཆུང་སྡར་མ་འབའ་ཞིག་ཡིན་པས། རང་ཉིད་ཡར་ལངས་ནས་རྩོམ་ཡིག་
དེ་འདྲ་ཞིག་བྲི་མ་སྤོབས་པར། སྨན་པ་གཞུང་དྲང་ཞིག་གི་རྒྱབ་ལ་བསྐུངས་ནས་བསྡད་པ་
རེད་ཅེས་ཀྱང་བྲིས་འདུག
བདེ་འཇགས་ཚན་པའི་མི་དེས་ཐའོ་མཱ་སིའི་མིག་ཀོང་ལས་མངོན་པའི་ཞེད་སྣང་
ཚོར་བྱུང་བས། ལུས་པོ་མདུན་ཕྱོགས་ལ་སྙེན་ཙམ་བྱས་ཤིང་ལག་པས་སྒྲོག་ཙེའི་འོག་ནས་
ཐའོ་མཱ་སིའི་པུས་མོར་རྡེབ་ཙམ་བྱེད་བཞིན “ཨེམ་ཆི་ལགས། འདི་ནི་ཏག་ཏག་མ་ཕྱི་ཙམ་
རེད། ཁྱེད་ཀྱིས་བསམ་བློ་རེ་གཏོང་རོགས། གལ་ཏེ་འགྱུར་བ་ཕྲ་མོ་རེ་གཏོང་དགོས་ནའང་
མི་ཆོག་པ་ག་ལ་ཡོད། ཡོད་ཚད་ལ་གྲོས་མོལ་བྱ་ཆོག་པ་རེད། ཡང་གཅིག་བཤད་ན། འདི་
ནི་ཁྱེད་ཀྱི་ཡི་གེ་རེད” ཅེས་བརྗོད་བྱུང་།
ཐའོ་མཱ་སིས་འཕྲལ་མར་ཤོག་ལྷེ་དེ་སླར་ཉེན་རྟོག་པར་སྤྲད་བྱུང་། ཚུལ་དེ་ལ་ཤོག་ལྷེ་
དེ་རང་གི་ལག་ཏུ་སྐར་ཆ་གཅིག་ཙམ་ལ་ཉར་བར་ཡང་སྐྲག་པའི་ཉམས་ཤིག་མངོན་འདུག
ཁོས་ཕལ་ཆེར་མི་རྣམས་ཀྱིས་ཤོག་ལྷེ་དེ་རུ་རང་གི་མཛུབ་རིས་རྙེད་འགྲོ་བར་ཡང་སྔོན་
དཔག་བྱ་ཐུབ་པ་འདྲ།
བདེ་འཇགས་ཚན་པའི་མི་སྣ་དེས་དེའི་མུར་ཤོག་ལྷེ་ཕྱིར་བླངས་མ་བྱུང་ལ། ཁོས་
དཔུང་བ་ཕྱོགས་ཕྱོགས་སུ་བརྐྱངས་ཏེ་ཧ་ཅང་ཡ་མཚན་པའི་ཉམས་ཤིག་བསྟན(ཆོས་
དཔོན་ཁང་པའི་རབ་གསལ་དུ་འགྲེང་ནས་མང་ཚོགས་ལ་སྐྱབས་འཇུག་ཞུ་བ་དང་
མཚུངས) ནས “ཨེམ་ཆི་ལགས། ཡི་གེ་དེ་ང་ལ་བྱིན་ནས་ཅི་བྱེད། ཁྱེད་ཀྱིས་ཉར་དགོས་པ་
རེད། ཕྱིར་ཁྱིམ་དུ་ལོག་རྗེས་བསམ་བློ་རེ་གཏོང་རོགས” ཞེས་བཤད་བྱུང་།
ཐའོ་མཱ་སིས་མགོ་བོ་འཕྲེད་དུ་དབྱུག་དབྱུག་ཙམ་བྱས་ཤིང་། སྔར་བཞིན་ཤོག་ལྷེ་དེ་
སྤར་ཁོང་དུ་བཙིར་ནས་ལག་པ་ཨུ་ཚུགས་ཀྱིས་ཕར་བསྲིངས་ནས་བསྡད། ད་ནི་སྐྱེས་པ་
དེས་ཀྱང་ཆོས་དཔོན་གྱི་ཕྱག་རྒྱ་དེ་བཤིག་ནས་ཡི་གེ་ཕྱིར་བླངས་བྱུང་།
ཐའོ་མཱ་སིའི་བློ་ཐག་རྦད་ཆོད་སྒོས་རང་ཉིད་ཀྱིས་གསལ་བཤད་ཀྱི་ཡི་གེ་ན་གཅིག་
ཀྱང་མི་འབྲི་ལ། ཁོ་ཚོས་བྲིས་པའི་ཡི་གེ་རུ་མིང་རྟགས་ཀྱང་མི་འགོད་ཅེས་གསལ་བོར་
བཤད་འདོད་མོད། འོན་ཏེ། སྐད་ཆ་ངག་སྒོར་བསླེབས་མ་ཐག་ཁོས་གློ་བུར་དུ་བཤད་སྒྲོས་
ཅུང་ཟད་བསྒྱུར་ཏེ། བག་ཕབ་པའི་ངང “ང་རང་ཡིག་རྨོངས་ནི་མིན་པས། རང་ཉིད་ཀྱིས་
བྲིས་པ་མིན་པའི་ཡི་གེ་རུ་མིང་རྟགས་དགོད་དགོས་དོན་ཅི་རེད” ཅེས་བཤད།
“དེས་ན་འགྲིགས་འདུག ཨེམ་ཆི་ལགས། ང་ཚོས་ཐབས་བཀོད་གཞན་ཞིག་འཐེན་
ཆོག ཡི་གེ་དེ་སྔོན་ལ་ཁྱེད་ཀྱིས་ཕྲིས་དང་། དེ་ནས་ང་ཚོས་མཉམ་དུ་བལྟ་ཆོག ངས་
བལྟས་ན་ཁྱེད་ཀྱིས་ད་ཅིའི་ཡི་གེ་དེར་ཟུར་ལྟ་བྱ་ཆོག་པ་འདྲ།”
ཐའོ་མཱ་སིས་ལམ་སང་ཉེན་རྟོག་པའི་བསམ་ཚུལ་ལ་མིན་མི་ཟེར་དོན་ཅི་ཡིན་ནམ།
དེ་ནི་ཁོས་ཕལ་ཆེར་ཉེན་རྟོག་པའི་བསམ་ཚུལ་རྟོགས་ཡོད་པས་ཡིན་པ་འདྲ་སྟེ།
གསལ་བཤད་ཡི་གེ་འདིའི་རིགས་ནི་སྤྱིར་བཏང་དུ་མི་རིགས་ཀྱི་སེམས་ཤུགས་ཉམས་
བྱེད(འདི་ནི་ཨུ་རུ་སུའི་ཆེས་རྩ་བར་གྱུར་པའི་ཐབས་བྱུས་ཀྱི་ཁ་ཕྱོགས་ཤིག་ཀྱང་ཡིན)
ཅིག་ཡིན་མོད། འོན་ཏེ། ཐའོ་མཱ་སིའི་གསལ་བཤད་ཡི་གེ་དེ་རུ་ཉེན་རྟོག་པར་ད་དུང་
དམིགས་ཡུལ་གཞན་ཞིག་ཀྱང་ཡོད་ཚོད་རེད། ཁོ་ཚོས་ཕལ་ཆེར་ཐའོ་མཱ་སིས་རྩོམ་ཡིག་
བསྐུར་སའི་དུས་དེབ་ཀྱི་གསར་འགོད་པ་གང་དེ་གཏུག་རྩིས་ཡོད་པ་འདྲ། དངོས་གནས་
འདི་འདྲ་ཞིག་ཡིན་ཚེ། ཐའོ་མཱ་སིའི་གསལ་བཤད་ཡི་གེ་ནི་ཁོ་ཚོའི་བདེན་དཔང་ཞིག་
ཏུ་གྱུར་པ་རེད་ལ། ཁོ་ཚོས་ཡི་གེ་འདི་ལ་བརྟེན་ནས་གསར་ལམ་ཁག་གི་སྟོབས་ཤུགས་
ཡོད་ཚད་གཅིག་ཏུ་བསྡུས་ཏེ་གསར་འགོད་པ་དེ་དག་ལ་ཀླན་ཀ་བཙལ་ཆོག གལ་སྲིད་
གནས་སྐབས་དེར་ཐའོ་མཱ་སིས་ཉེན་རྟོག་པའི་བསམ་ཚུལ་ཐད་ཀར་དུ་ཁས་མ་བླངས་པ་
ཡིན་ན། ཁོ་རང་ཉེན་ཁའི་གནས་སུ་ལྷུང་ཡོད་ངེས་ཏེ། ཉེན་རྟོག་པས་ཁོ་ཚོས་སྔ་མོ་ནས་
གྲ་སྒྲིག་བྱས་ཟིན་པའི་གསལ་བཤད་ཡི་གེ་ཞིག་ལ་ཐའོ་མཱ་སིའི་མིང་རྟགས་རྫུན་མ་ཞིག་
བཀོད་རྗེས་དུས་དེབ་སོགས་སུ་འགོད་སྲིད་ལ། སྐབས་དེར་དུས་དེབ་དང་ཚགས་པར་
གང་གིས་ཀྱང་ཐའོ་མཱ་སིའི་དཀར་འདོན་གྱི་ཡི་གེ་ཞིག་དགོད་མི་སྲིད་པས། ད་ནི་ཐའོ་མཱ་
སིས་གསལ་བཤད་ཡི་གེ་དེ་འདྲ་ཞིག་བྲིས་མེད་པར་སུས་ཀྱང་རློམ་དཀའ་ལ། ཁོས་གསལ་
བཤད་ཡི་གེ་རུ་མིང་རྟགས་བཀོད་མེད་པར་ཡང་ཡིད་ཆེས་བྱེད་མཁན་ཡོད་མི་སྲིད། ཐའོ་
མཱ་སིས་མི་རྣམས་ཀྱི་བསམ་པའི་འཛིན་སྟངས་ཅི་འདྲ་ཞིག་ཡིན་པ་སྔ་མོ་ནས་ཤེས་ཡོད་
དེ། ཁོ་ཚོས་མི་གཞན་གྱི་ནོངས་འགྱོད་དང་ངོ་ཚ་ལས་དགའ་མགུའི་བདེ་བ་ངེས་ཅན་ཞིག་
མྱོང་ཐུབ་ཀྱིན་ཡོད་པས། དཀར་འདོན་དང་འགྲེལ་བཤད་སོགས་ལ་བདེ་བ་དེ་ཉིད་འཕྲོག་
ཏུ་འཇུག་མི་སྲིད
དེ་བས། ཐའོ་མཱ་སིས་གསལ་བཤད་ཡི་གེ་རང་ཉིད་ཀྱིས་འབྲི་བར་ཁས་འཆེས་ཏེ།
གཅིག་ནས་ཉེན་རྟོག་པའི་སེམས་བདེ་རུ་བཅུག་ཅིང་། གཉིས་སུ་དུས་ཚོད་ཀྱང་ཕྱིར་
བསྒྱང་ཅི་ཐུབ་བྱས། འོན་ཏེ། ཕྱི་ཉིན་ནས་བཟུང་ཁོས་ལམ་སང་དགོངས་ཞུ་ཡི་གེ་འབྲི་མགོ་
བརྩམས། གལ་སྲིད་རང་ཉིད་སྤྱི་ཚོགས་ཀྱི་ཆེས་དམན་སར་ལྟུང་བ་ཡིན་ན་ཉེན་རྟོག་པས་
རང་ཉིད་བཏང་སྙོམས་སུ་འཇོག་ངེས་ལ། དུས་དེ་ནས་བཟུང་ཁོ་ཚོ་རང་ཉིད་ལ་སྤྲོ་བ་ཅི་
ཡང་ཡོད་མི་སྲིད། དེ་ལྟར་གྱུར་ཚེ། ཁོ་ཚོས་ཀྱང་རང་ཉིད་ཀྱི་མིང་རྟགས་ཅན་གྱི་གསལ་
བཤད་ཡི་གེ་དེ་དུས་དེབ་སོགས་སུ་དགོད་མི་སྲིད་ལ། བཀོད་ཀྱང་ཡིད་ཆེས་མཁན་ཡང་
ཡོད་མི་སྲིད། རྒྱུ་མཚན། ཁྲེལ་མེད་ཀྱི་ཡི་གེ་འདི་འདྲ་ཞིག་སྤེལ་བ་གང་དེའི་གོ་གནས་
སྔར་ལས་ཇེ་མཐོར་འཕར་བ་ལས་ཇེ་དམར་ལྷུང་བ་ཞིག་གཞར་ཡང་མེད། ཐའོ་མཱ་སིས་
དགོངས་ཞུ་ཡི་གེ་དེ་འབྲི་ཞོར་དུ་འདི་ལྟར་བསམ་བློ་བཏང་།
བྷོ་ཧེ་མུས་ཡ་རུ་སྨན་པ་ནི་རྒྱལ་ཁབ་ཀྱི་གཞུང་ཞབས་པ་ཡིན་པས། རྒྱལ་ཁབ་ཀྱིས་དེ་
ཉིད་ལས་གནས་ནས་དབྱུང་ཆོག་ལ། ངེས་པར་དུ་དབྱུང་དགོས་པ་ཞིག་ཀྱང་ཡེ་ནས་མིན།
ཐའོ་མཱ་སིས་དགོངས་པ་ཞུ་སའི་མགོ་ཁྲིད་དེས་ཐའོ་མཱ་སིའི་སྙན་གྲགས་ཐོས་མྱོང་བར་མ་
ཟད། ཁོ་ལ་རྩིས་མཐོང་ཡང་ཆེན་པོ་བྱེད་བཞིན་འདུག ཁོས་ཐའོ་མཱ་སི་ལ་བཤོལ་ཡང་
ཡང་བཏབ་སྟེ་སྔར་བཞིན་ལས་གནས་སུ་འདུག་དགོས་པའི་རེ་བ་བཏོན་ཡོང་། ཏག་ཏག་
སྐབས་འདིར།
ཁོ་རང་ཉིད་ཀྱི་གདམ་ང་འདི་འགྲིག་མིན་ལ་ཐེ་ཚོམ་སྐྱེས་འོངས་མོད། འོན་
ཀྱང་། སྔོན་དུ་སོང་བའི་དམ་བཅའ་གང་ཞིག་གིས་ཀུན་ནས་བསླངས་ཏེ་ཁོས་སྔར་བཞིན་
རང་ཉིད་ཀྱི་གདམ་ང་ལ་ཨུ་ཚུགས་བྱ་དགོས་པར་གྱུར། འདི་ལྟར། ཆེས་མཐའ་མར་ཐའོ་མཱ་
སི་ནི་སྒེའུ་ཁུང་གི་གད་པ་ཞིག་ཏུ་གྱུར་པ་རེད།
ལོ་ངོ་དུ་མའི་སྔ་རོལ་ཏུ། ཐའོ་མཱ་སིས་རླངས་འཁོར་བསྐོར་ཏེ་བཟི་རེ་ཁི་རྒྱབ་ཏུ་
བསྐྱུར་ནས་ཕུ་རཱ་རྒུའི་ཕང་བར་ལྡོག་པའི་ལམ་བར་དུ། ཁོས་ཕྱོགས་གཅིག་ནས་ཐུར་
བཟའི་བརྩེ་བ་དྲོན་མོ་སེམས་སུ་བསྙལ་ནས་འོངས་ལ། ཕྱོགས་ཅིག་ཤོས་ནས “es muss
sein! (ཅིས་ཀྱང་འདི་ལྟར་བྱ་དགོས) ” ཞེས་པ་འདི་ངག་ནས་ཟློ་བཞིན་ཡོང་། འོན་ཏེ་
རྒྱལ་མཚམས་བརྒལ་མ་ཐག ཁོ་ནི་རང་ཉིད་ཀྱིས་ཅིས་ཀྱང་འདི་ལྟར་བྱ་དགོས་མིན་ལ་
ཐེ་ཚོམ་སྐྱེས་བྱུང་། རང་ཉིད་ཐུར་བཟའ་ལ་ཕྲད་པ་ནི་ཏག་ཏག་ལོ་ངོ་བདུན་གྱི་སྔ་རོལ་ཏུ་
བྱུང་བའི་དགོད་བྲོ་བའི་སྟེས་དབང་དུ་མ(ཀྲུའུ་རེན་གྱི་འཕོངས་རུས་དབང་རྩའི་སྙུང་གཞི་
འཕར་ལྡབ་བྱུང་བ་ནས་མགོ་བརྩམས་ཏེ)ཞིག་གིས་རྐྱེན་པས་ཡིན་པ་ཁོས་གསལ་བོར་
རྟོགས་ལ། སྟེས་དབང་དེ་དག་གིས་ཁོ་རང་ཁྲིམས་མུན་གང་ཞིག་ཏུ་བཅུག་སྟེ་ཐར་བའི་
སྐབས་ཅི་ཡང་མ་ཕྱེ།
དེས་ན། འདི་ལས་ཐའོ་མཱ་སིའི་ཚེ་རབས་འདིར “es muss sein!” སྟེ། ཅིས་ཀྱང་
འདི་ལྟར་བྱ་དགོས་པའི་ལས་ཤིག་གཞར་ཡང་མེད་པར་རིགས་པས་གྲུབ་བམ་ཞེ་ན། དེའང་
མིན་ཏེ། ཁོ་བོའི་ངོས་འཛིན་དུ། ཐའོ་མཱ་སིའི་ཚེ་རབས་འདིར་ད་དུང་ཅིས་ཀྱང་འདི་ལྟར་
བྱ་དགོས་པའི་དོན་ཞིག་ཡོད་པར་སྙམ་སྟེ། དེ་ནི་བརྩེ་དུང་མ་ཡིན་པར་བྱ་གཞག་རེད། ཐའོ་
མཱ་སི་སྨན་པ་ཞིག་ཏུ་གྱུར་པ་ནི་སྟེས་དབང་གིས་བྱུང་བ་མིན་ལ། མ་འོངས་པའི་འཆར་
གཞི་ལེགས་པོ་ཞིག་གིས་བསྐྱེད་པའི་འབྲས་བུའང་ཡེ་ནས་མིན། དེ་ནི་ཏག་ཏག་ཁོའི་ནང་
སེམས་ཀྱི་འདུན་པ་དྲག་པོ་ཞིག་ལས་བྱུང་བ་ཡིན།
རྒྱ་ལ་སྐྱེ་བོ་ཐམས་ཅད་རིགས་མི་འདྲ་བར་རྣམ་པར་དབྱེ་བའི་ཐབས་དམ་པ་ཞིག་
ཡོད་ཚེ། དེ་ནི་ཅིས་ཀྱང་མིའི་ནང་སེམས་ཀྱི་འདུན་པ་དྲག་པོ་དེ་ཡིན་ངེས་ལ། ནང་
སེམས་ཀྱི་འདུན་པ་དྲག་པོ་དེས་སྐྱེ་བོ་ཀུན་ལས་རིགས་ཐ་དད་པ་སོ་སོའི་ཕྱོགས་སུ་ཁྲིད་
ཅིང་ཚེ་རབས་ཧྲིལ་བོར་དེ་ལ་འབད་པས་འཇུག་པར་བྱེད། ཧྥ་རན་སིའི་མི་རེ་རེ་ནི་མི་
གཅིག་ཁ་ཁ་ཡིན་མོད། འོན་ཏེ། འཛམ་གླིང་ཧྲིལ་བོའི་འཁྲབ་སྟོན་པ་ཡོད་ཚད་གཅིག་
མཚུངས་ཡིན་ཏེ། ཕེ་རེ་སི་ཡིན་ཡང་ཆོག་ལ། ཕུ་རཱ་རྒུའམ། ཡང་ན་གྲོང་གསེབ་ཀྱི་ཟློས་
གར་ཁང་ཆུང་ཞིང་ཆུང་བ་ཞིག་ཡིན་ཡང་བླ། གང་ལྟར། འཁྲབ་སྟོན་པ་ནི་ཆུང་ངུའི་དུས་
ནས་བཟུང་རང་མོས་སྒོས་རང་ཉིད་མི་ཆ་མེད་དག་གི་མདུན་སར་སྤྱོམ་འདོད་མཁན་
དག་ཡིན། རང་མོས་འདི་འདྲ་བ་ནི་ལྷན་སྐྱེས་ཀྱི་ཤེས་རབ་ལ་ལྟོས་པས་མིན་ཏེ། དེ་ནི་
ལྷན་སྐྱེས་ཀྱི་ཤེས་རབ་ལས་ཀྱང་ལྐོག་ཏུ་གྱུར་པའི་ཆོས་ཤིག་ལ་རག་ལས་ཤིང་། རྒྱ་ལ་
དེ་ཉིད་མེད་ན་ནི་མི་དེ་དག་འཁྲབ་སྟོན་པར་འགྱུར་མི་སྲིད། དེ་བཞིན་དུ། སྨན་པ་ཞེས་
པའང་དོན་ཅི་ཞིག་བྱུང་ཡང་རང་མོས་ངང་ཚེ་རབས་ཧྲིལ་བོར་མིའི་རིགས་ཀྱི་གཟུགས་
པོར་བདག་སྐྱོང་བྱ་འདོད་མཁན་དག་ཡིན་ལ། ཏག་ཏག་ཆེས་རྩ་བར་གྱུར་པའི་རང་
མོས(ལྷན་སྐྱེས་ཀྱི་ཤེས་རབ་དང་ལག་རྩལ་ཞིག་གཏན་ནས་མིན)འདི་འདྲ་བ་ཞིག་གིས་
ཀུན་ནས་བསླངས་པས། ཐའོ་མཱ་སི་རང་བཞིན་གྱིས་གཤག་བཅོས་ཁང་དུ་འཛུལ་ནས་ལོ་
དང་པོའི་གསོ་རིག་གི་ཆེད་ལས་ལ་སློབ་གཉེར་བྱས་པར་མ་ཟད།
་ལས་ལ་སློབ་གཉེར་བྱས་པར་མ་ཟད། ལོ་ངོ་དྲུག་གི་རྗེས་ནས་
སྨན་པ་ཞིག་ཏུའང་གྱུར་སོང་བ་རེད།
ཕྱི་ནད་ཚན་ཁག་ཅེས་པ་འདིས་སྨན་པའི་ལས་རིགས་ཀྱི་དགོས་གལ་རང་བཞིན་
སྔར་བས་ཀྱང་ཇེ་ཆེར་བཏང་སྟེ་དེ་ཉིད་ཕལ་ཆེར་ལྷའི་བྱེད་པ་དང་ཆེས་ཆེར་ཉེ་བའི་ཚད་
ལ་བཞག་ཡོད། དཔེར་ན། གལ་སྲིད་མི་ཞིག་གི་མགོ་བོར་གཏུན་ཤིང་མཁྲེགས་པོ་ཞིག་
གིས་དྲག་ཏུ་གཞུས་པ་ཡིན་ན།
དེ་ཉིད་ལམ་སང་ས་རུ་འགྱེལ་ནས་དབུགས་ཀྱི་རྒྱུ་བ་དུས་
གཏན་དུ་འགག་སྲིད་མོད། འོན་ཏེ། ཆག་སྒོ་དེ་འདྲ་ཞིག་མ་བྱུང་བའི་དབང་དུ་བཏང་ཡང་།
ནམ་ཞིག་སྐྱེ་བོ་གང་དེའི་དབུགས་ཀྱི་རྒྱུ་བ་འགག་ངེས་པ་དེ་བཟློག་ཏུ་མེད། དེ་བས། སྲོག་
གཅོད་པ་ནི་ཏག་ཏག་དཀོན་མཆོག་གི་འགན་འཁྲི་གང་ཞིག་སྔོན་ལ་བསྲིབས་པ་ལས་མ་
འདས། དེས་ན། སྲོག་གཅོད་ཀྱི་ལས་འདི་དཀོན་མཆོག་གིས་དང་པོ་ཉིད་ནས་མཁྱེན་ཡོད་
པར་ཆ་བཞག་ཆོག་ཀྱང་། ཕྱི་ནད་ཚན་ཁག་ཅེས་པ་ནི་དེ་ལྟ་མིན། དཀོན་མཆོག་གིས་མིའི་
ཕུང་པོ་དངོས་སུ་བསྐྲུན་རྗེས། དེ་ལ་ཤ་ལྤགས་ཀྱི་ཕྱི་ཤུན་རིམ་པ་ཞིག་བསྐོན་ཞིང་ཚེམས་
བུ་ལེགས་པར་བྱས་ཏེ། འགྲོ་བ་མིའི་ཆུ་བུར་གྱི་མིག་གིས་སོ་སོའི་ནང་ཁྲོལ་མི་མཐོང་བར་
བྱས་ཡོད་མོད། འོན་ཏེ། བློ་ཡུལ་ལས་འགོངས་པ་ཞིག་ལ། ཕྱི་ནད་ཚན་ཁག་གི་སྨན་པ་དག་
གི་སྡིག་ལག་ཕུང་པོའི་ནང་ཤེད་ལ་བསྲིངས་འོངས་པ་རེད། སྔོན་མར། ཐའོ་མཱ་སི་ཆེས་
ཐོག་མར་སྦྲིད་སྨན་བརྒྱབ་པའི་ནད་པ་ཞིག་གི་གུད་དུ་འགྲེང་སྟེ། ཧ་ཅང་བྱང་ཆ་ལྡན་པའི་
ངང་ལྟོ་བའི་སྐྱི་པགས་ལ་གྲིས་གཅིལ་ནས་དྲང་ཞིང་འགྲིགས་པའི་སྲུབས་ཀ(དེ་ནི་སྲོག་
གིས་སྟོངས་པའི་རས་ལྷེབ་ཅིག་གམ། སྟོད་གོས་ཤིག སྨད་གཡོག་ཅིག ཡང་ན་ཡོལ་བ་
གང་ཞིག་འདྲ་བཞིན་པ་དང་གཉིས་སུ་མི་འདུག)ཞིག་གཤག་དུས། ཐའོ་མཱ་སིར་དཀོན་
མཆོག་ལ་ཁ་ན་མ་ཐོ་བའི་ལས་བྱས་པའི་ཉམས་སྣང་དྲག་པོ་ཞིག་ཐོལ་གྱིས་སྐྱེས་མྱོང་། ཁོ་
རང་སྨན་པའི་ལས་རིགས་ཀྱི་ཕྱོགས་སུ་འདྲེན་མཁན་ནི་ཏག་ཏག་ཉམས་སྣང་འདི་དང་
འདྲ་བའི་རྒྱུ་དང་རྐྱེན་གང་རུང་ཞིག་ཡིན་ཏེ། དེ་ནི་ཅིས་ཀྱང་འབྱུང་བར་ངེས་ཤིང་ཐའོ་མཱ་
སིའི་འདུ་ཤེས་ཀྱི་ཟབ་སར་ཟུག་པའི “es muss sein!” ཞེས་པ་འདིས་བསྐྱེད་ཀྱི། སྟེས་
དབང་གིས་བྱུང་བ་ཞིག་མིན་ལ། ཀྲུའུ་རེན་གྱི་འཕོངས་རུས་དབང་རྩའི་སྙུང་གཞི་འཕར་
ལྡབ་བྱུང་བའམ། ཕྱི་རྐྱེན་དུ་མ་ཞིག་གིས་ཀུན་ནས་བསླངས་པས་ཀྱང་ཡེ་ནས་མིན།
དེས་ན། ཁོའི་འདུ་ཤེས་ཀྱི་ཟབ་ས་ཞིག་ནས་ཕྱུང་བའི་ལས་རིགས་འདི་ཉིད། ཐའོ་མཱ་
སིས་འདི་ལྟར་གློ་བུར་དུ། འདི་ལྟར་བློ་ཐག་རྦད་ཆོད་ཀྱིས། འདི་ལྟར་ལས་སླ་བོར་གཡུགས་
དོན་ཅི་ཡིན་ནམ།
ཁོས་འདི་ནི་ཉེན་རྟོག་པའི་དཀའ་རྙོག་ལས་ཐར་ཆེད་ཡིན་པར་འགྲེལ་ཡང་སྲིད་མོད།
འོན་ཏེ། དྲང་མོར་བཤད་ན། གནས་ལུགས་ཀྱི་ཐད་ནས་འདི་འདྲ་ཞིག་ཡིན་ངེས་ཀྱང་།
དོན་དངོས་སུ་ཉེན་རྟོག་པས་ཁོའི་མིང་རྟགས་ཅན་གྱི་གསལ་བཤད་ཡི་གེ་ཞིག་དུས་དེབ་ཏུ་
དགོད་པ་ནི་བརྒྱ་ལམ་ཙམ་དུ་སྲིད།
དེ་བས། འདི་ནི་རི་བོང་གནམ་རྡིབ་ཀྱི་སེམས་ཁུར་ཞིག་ཡིན་པར་ཆ་བཞག་ཆོག་ལ།
ཐའོ་མཱ་སི་རང་ཉིད་གླེན་དྲགས་པར་འཚིག་པ་ཟ་བཞིན་པའི་དབང་དུ་བཏང་ཡང་ཆོག ད་
དུང་ཁོ་སླར་ཡང་ཉེན་རྟོག་པ་དང་འཕྲད་འདོད་མེད་པར་ཆ་བཞག་ཀྱང་ཆོག་སྟེ། ཉེན་རྟོག་
པ་དང་ཕྲད་ཚེ་རང་ཉིད་ཉམ་ཆུང་ནུས་མེད་ཅིག་ཡིན་པའི་སེམས་ངལ་དེ་སྔར་བས་ཇེ་
ལྕིར་གྱུར་འགྲོ་བ་རེད། གཞན་ཡང་། དོན་དུ་ཁོའི་ལས་ཀ་ཤོར་སོང་བའི་དབང་གིས་ཡིན་
པར་བཤད་ཀྱང་མི་རུང་བ་མེད། རྒྱུ་མཚན། སྒོ་བསྟེན་སྨན་ཁང་དེ་རུ་སྨན་ཨ་སི་པི་རེན་རེ་
གཅུད་རྒྱུའི་ལས་ཀ་དེ་ནི་ཁོའི་སེམས་ཀྱི་སྨན་པའི་ལས་རིགས་དང་ཧེ་བག་ཆེན་པོ་ཡོད་པ་
རེད། འདི་ལྟ་བུའི་ཆ་འཇོག་གང་མང་ཞིག་བྱས་ཆོག་ཀྱང་། ཁོ་བོས་སྔར་བཞིན་ཐའོ་མཱ་སིས་
ལས་རིགས་འདི་ཐེད་ལ་བསྐྱུར་བའི་ཆོད་སེམས་གློ་བུར་བ་དེ་ཅིས་ཀྱང་རྟོགས་དཀའ་བར་
འདུག་སྟེ། ཆོད་སེམས་འདིའི་ཤུགས་ན། ཧ་ཅང་གཏིང་ཟབ་ལ། ཁོའི་རྣམ་དཔྱོད་ཀྱི་ཚད་
ལས་འགོངས་པའི་ཆོས་གང་ཞིག་བསྐུངས་ཡོད་པ་མིན་གྲང་།
ཐའོ་མཱ་སིས་ཐུར་བཟར་སྤྲོ་བ་བསྐྱེད་པའི་སླད་དུ། རང་ཉིད་ཀྱང་ག་ལེར་བྷེ་ཏོ་ཧྥིན་ལ་
གོམས་པར་གྱུར། འོན་ཏེ། ཁོ་ནི་རོལ་མོ་ལ་ཞོགས་དེ་ཙམ་མེད་པས། ཐ་ན་ཁོས་བྷེ་ཏོ་ཧྥིན་
གྱི “es muss sein? es muss sein!” ཞེས་པའི་བློས་བསླང་གྲགས་ཅན་དེའི་གཏམ་
རྒྱུད་ཀྱང་གསལ་བོ་ཞིག་ཤེས་མིན་ང་རང་ཐེ་ཚོམ་སྐྱེས་ཡོང་།
གཏམ་རྒྱུད་དེའི་བྱུང་བ་ནི་འདི་འདྲ་ཞིག་ཡིན་ཏེ། རྡན་བྷུའུ་ཧྲ་རུ་འབོད་པའི་སྐུ་ཞབས་
ཤིག་གིས་བྷེ་ཏོ་ཧྥིན་ལ་ཧྥུའུ་ལོ་རིན་གསེར་ཊམ་ལྔ་བཅུ་བསྐྱིས་ཡོད། ནམ་ཞིག་གི་ཚེ། རྟག་
པར་སྒོར་ཁུག་སྟོང་བར་བུད་པའི་བྷེ་ཏོ་ཧྥིན་བུ་ལོན་འདེད་དུ་སོང་བ་ན། ཉམ་ཐག་པའི་རྡན་
བྷུའུ་ཧྲས “es muss sein?(ཅིས་ཀྱང་འདི་ལྟར་བྱ་དགོས་སམ) ” ཞེས་དངན་པ་ཞིག་
འཐེན་འོངས་པ་ཐོས་མ་ཐག བྷེ་ཏོ་ཧྥིན་ལ་གློ་བུར་དུ་དགོད་ཁ་ཤོར་ཅིང་། དེ་ནས་ག་ཞ་དང་
བཅས “es muss sein!(ཅིས་ཀྱང་འདི་ལྟར་བྱ་དགོས) ” ཞེས་ལན་བཏབ། ཕྱིས་སུ་ཁོས་
ཡིག་འབྲུ་འདི་དག་དང་འདི་དག་གི་སྒྲ་གདངས་ཇི་བཞིན་དུ་ཟིན་བྲིས་སུ་བཏབ་སྟེ། དོན་
དངོས་ཀྱི་བྱུང་བ་འདི་ཉིད་གཞིར་བཟུང་ནས་བཞི་ལེན་དབྱངས་རྟ་ཐུང་ངུ་ཞིག་བརྩམས་ལ།
དེ་ནི་མི་གསུམ་གྱིས “es muss sein,ja,ja.ja(ཅིས་ཀྱང་འདི་ལྟར་བྱ་དགོས། བྱ་དགོས།
བྱ་དགོས། བྱ་དགོས) ” ལེན་དགོས་ཤིང་། མི་བཞི་པ་དེས་མུ་མཐུད་དུ “heraus mit dem
Beutel! (ཁྱོད་ཀྱི་སྒོར་ཁུག་གློངས་ཤོག) ” ཞེས་ལེན་དགོས་པ་ཞིག་ཡིན།
ལོ་གཅིག་གི་རྗེས་སུ། ཁོང་གི་ཨང་རྟགས༡༣༥ཅན་གྱི་བཞི་སྦྲགས་རོལ་མོ་མཐའ་མ་
དེའི་ས་བཅད་བཞི་པ་རུ། སྐད་ཆ་འདི་ནི་བརྗོད་གཞི་གཙོ་བོ་རུ་གྱུར་ཡོད། སྐབས་འདིར།
བྷེ་ཏོ་ཧྥིན་གྱི་སེམས་ལ་དྲན་གྱིན་པ་ནི་རྡན་བྷུའུ་ཧྲིའི་སྒོར་ཁུག་གཏན་ནས་མིན།
"esmuss sein” ཞེས་པའི་ཡིག་འབྲུ་འདི་དག་ཁོ་ལ་མཚོན་ན་གཞི་ནས་ཟབ་ཅིང་བརླིང་
བའི་དབྱངས་རྟ་ཞིག་ཏུ་གྱུར་ཡོད་དེ། དེ་ནི་ཐད་ཀར་ལས་དབང་ལྷ་མོའི་མགྲིན་ངག་ལས་
བྱུང་བའི་འབོད་པ་དང་གཉིས་སུ་མེད། སྐད་ཆ་ཚིག་གཅིག་ཡིན་ཡང་། རྒྱ་ལ་ཁན་ཐྲིའི་
ངག་ནས་འོངས་པ་ཡིན་ཚེ། “ཞོགས་པ་བདེ་ལེགས” ཞེས་པ་ཙམ་ཡིན་ཡང་གཟུགས་
འདས་མཚན་ཉིད་རིག་པའི་བརྗོད་གཞི་ཞིག་དང་འདྲ།
འཇར་མན་གྱི་སྐད་ནི་ཐ་སྙད་ཧ་
ཅང་ལྕི་བའི་སྐད་རིགས་ཤིག་ཡིན་ཏེ། “es muss sein
“es muss sein ” ཞེས་པ་འདི་གཞི་ནས་ཀུ་རེ་
ཙམ་མ་ཡིན་པར། “Der schwer gefasste Entschluss” (ལྗིད་ཏིག་ཏིག་གི་ཆོད་
སེམས)ཞེས་པ་རུ་གྱུར་འདུག
བྷེ་ཏོ་ཧྥིན་གྱིས་འདི་འདྲའི་བཞད་གད་ཙམ་ལས་བྱུང་བའི་བློས་བསླང་ཞིག་སྒམ་
བརླིང་གི་བཞི་སྦྲགས་རོལ་མོ་ཞིག་ཏུ་བརྩམས་ཤིང་། འདི་འདྲའི་ཀུ་རེ་རྩེ་མཚར་གྱི་སྐད་
ཆ་ཞིག་གཟུགས་འདས་མཚན་ཉིད་རིག་པའི་ལྟ་དགོངས་ཤིག་ཏུ་བསྟན། འདི་ནི་ཡང་བ་
ནས་ལྕི་བར་གྱུར་པའི(ཕར་མན་ནེ་རྡེ་བཟིའི་འགལ་ཟླའི་རྣམ་བཤད་ལ་གོ་ཡང་ཆོག)
དཔེར་བརྗོད་དང་བ་འདྲེན་པ་ཞིག་ཡིན་མོད། འོན་ཏེ། ང་ཚོས་འགྱུར་བ་འདི་འདྲ་ལ་
ངོ་མཚར་བའི་རྣམ་འགྱུར་ཅི་ཡང་མི་སྟོན་པ་འདྲ། ཡིན་ཡང་། དེ་ལས་ལྡོག་སྟེ། བྷེ་ཏོ་
ཧྥིན་གྱིས་སྒམ་བརླིང་གི་བཞི་སྦྲགས་རོལ་མོ་དེ་ཉིད་རྡན་བྷུའུ་ཧྲ་ལ་བུ་ལོན་དེད་པའི་
ཁ་མཚར་མདོ་མེད་ཅིག་ལ་བསྒྱུར་ཚེ། ང་ཚོས་ཅིས་ཀྱང་སྡང་སེམས་འགོག་མེད་ཅིག་
སྟོན་ངེས། འོན་ཏེ། འདི་ནི་ད་གཟོད་ཕར་མན་ནེ་རྡེ་བཟིའི་ལྟ་གྲུབ་དང་ཤིན་ཏུ་མཐུན་
ཏེ། ཁོ་ནི་ལྕི་བ་ཡང་བར་སྨྲ་ཞིང་མིན་པ་ཡིན་པར་བསྒྲུབ་པ་ལ་ཤིན་ཏུ་མཁས།
ཐོག་མར(ད་དུང་འཚག་མེད་པའི་དབྱངས་རྟ་ཐུང་ངུ་ཞིག)གཟུགས་འདས་མཚན་ཉིད་
ཆེས་
རིག་པའི་ལྟ་དགོངས་སུ་གྱུར་པ་གང་ཞིག མཐའ་མར(རྫོགས་པར་གྲུབ་པའི་རོལ་མོའི་
བརྩམས་ཆོས་ཤིག)དོན་སྙིང་ཅི་ཡང་མེད་པའི་ཀུ་རེ་ཙམ་དུ་གྱུར་སོང་ངམ། ད་ནི་ང་ཚོས་
ཕར་མན་ནེ་རྡེ་བཟི་ལྟར་བསམ་བློ་གཏོང་ཤེས་ཀྱི་མི་འདུག
སྒམ་བརླིང་དང་གཟབ་ནན། བཙན་ཤེད་ཀྱིས་ཁེངས་པའི “es muss sein
ཞེས་པ་འདིས་སྔ་མོ་ནས་ཐའོ་མཱ་སིའི་སེམས་སུ་ཁོང་ཁྲོ་ངེས་ཅན་ཞིག་བསླངས་ཡོད་
པར་གདོན་མི་ཟ། དེ་བས། ཁོར་ཡོད་ཚད་ལ་འགྱུར་བ་གཏོང་འདོད་པའི་འདུན་པ་
དྲག་པོ་ཞིག་སྐྱེས་པ་རེད་ལ། ཕར་མན་ནེ་རྡེ་བཟིའི་དགོངས་པ་ལྟར་ལྕི་བ་གང་ཞིག་
ཡང་བ་རུ་བསྒྱུར་ན་སྙམ་པའང་རེད། སྔོན་གྱི་ཚེའང་། ཐའོ་མཱ་སིས་སྐད་ཅིག་ཙམ་གྱི་
ཡུན་ལ་ཆུང་མ་དང་བུ་ཕྲུག་རྒྱབ་ཏུ་བསྐྱུར་བའི་སེམས་ཐག་བཅད་པར་མ་ཟད། ཁོའི་
ཕ་མ་གཉིས་ཀས་དོན་དེའི་སླད་དུ་ཁོ་དང་འབྲེལ་ཐག་གཅོད་རྩིས་ཡོད་པ་ཐོས་ཙ་ན།
ཁོ་ལ་གློ་བུར་དུ་དབུགས་དབྱུང་ལན་གཅིག་ཐོབ་པའི་བདེ་སྣང་ཁྱད་པར་བ་ཞིག་སྐྱེས་
"
མྱོང་། ཁོས་རང་ཉིད་ལྗིད་ཏིག་གེར་གནོན་གྲབས་བྱེད་པའི་འགན་འཁྲིའི་ཁུར་བོ་དེ
ཕྲག་ལས་དབོག་པ་དང༌། “es muss sein
“es muss sein ” ཞེས་པ་འདི་ཡལ་བར་འདོར་ཆེད། འདི་
འདྲའི་གློ་བུར་བའི་བགྱི་བ་ཚུལ་དང་མི་མཐུན་པ་ཞིག་ལ་བརྟེན་པ་ལས། ཐབས་ཅི་ཞིག་
ཡོད་ཨང་།
འདི་ནི་ཕྱི་རྐྱེན་གང་ཞིག་གམ། སྤྱི་ཚོགས་ཀྱི་གོམས་སྲོལ་ཞིག་གིས་ཁོའི་ཕྲག་ལ་
བཞག་པའི es muss sein ” ཞིག་ཡིན་པ་ཤིན་ཏུ་གསལ། ཡིན་ཡང་། ཁོ་རང་ནད་
མེད་ཚེ་ཡི་རིག་པ་འདི་ཉིད་ལ་བློ་ཕྱོགས་པའི “es nuss sein ” ནི་ནང་རྐྱེན་འགོག་
ཐབས་བྲལ་བ་ཞིག་ཡིན་ལ། འདི་ལྟར་ཡིན་པས་ད་གཟོད་བྱ་དཀའ་བ་ཞིག་ཏུ་གྱུར་ཡོད་དེ།
ནང་རྐྱེན་ནི་མ་གཞི་ནས་སྟོབས་ཤུགས་ཀྱིས་ཁེངས་ཡོད་ལ། སྟོབས་ཤུགས་དེས་ནམ་ཡང་
ང་ཚོ་རྒྱབ་འགལ་གྱི་ལས་ལ་འཇུག་པར་སྐུལ།
ཕྱི་ནད་ཚན་ཁག་གི་སྨན་པ་ནི་ཆོས་ཐམས་ཅད་ཀྱི་ཕྱིའི་རྣམ་པ་ཕྲལ་ནས་ནང་གི་དེ་
ཉིད་ཇི་འདྲ་ཞིག་ཡིན་པར་ལྟ་མཁན་ཞིག་ལ་གོ་སྟེ། ཕལ་ཆེར་བག་ཆགས་འདི་འདྲ་ཞིག་
གི་དབང་གིས་ཐའོ་མཱ་སིས་ཀྱང “es muss sein ” ཡི་ཕ་རོལ་ཏུ་ཡང་སྙིང་ཅི་ཞིག་ཡོད་
པར་བལྟ་འདོད་པ་ཡིན་ཚོད་རེད། ཡང་ན། མི་ཞིག་ལ་མཚོན་ན། རིང་ནས་གཙིགས་ཆེན་
དུ་འཛིན་པ་གང་ཞིག་ཐེད་ལ་བོར་བའི་དུས་ནམ་ཞིག་གི་ཚེ། ཚེ་སྲོག་གི་ཁྲོད་དུ་ད་དུང་
ཅི་ཞིག་ལྷག་ཡོད་པར་བལྟ་འདོད་པའང་ཡིན་ལས་ཆེ།
དེ་ལྟ་མོད་ཀྱང་། ཐའོ་མཱ་སི་ཕུ་རཱ་རྒུའི་སྒེའུ་ཁུང་བྱི་དོར་ཀུང་སི་དེ་རུ་མིང་ཐོ་འགོད་
པར་ཕྱིན་དུས། བྱམས་ཤིང་བརྩེ་བའི་སྦྱིན་བདག་མ་དེའི་ཁ་གཏད་དུ། ཁོས་རང་ཉིད་ཀྱི་གློ་
བུར་བའི་གདམ་ང་དེའི་མཇུག་འབྲས་གང་མང་ཞིག་མཐོང་བྱུང་ལ། དངོས་ཡོད་ཀྱི་གནད་
དོན་ཙག་ཙིག་ཇི་སྙེད་ཅིག་ལའང་ཕྲད་འོངས་པས། ཁོ་ནི་རེ་ཞིག་བློང་བློང་བོར་གྱུར། བློང་
བློང་བོར་གྱུར་པའི་སེམས་གཅོང་གི་ཁྲོད་ནས་ཐའོ་མཱ་སིས་ལས་ཀ་འདིར་ཞུགས་པའི་ཐོག་
མའི་ཉིན་དེ་དག་གཞི་ནས་ཕར་བསྐྱལ་ཞིང་། འཚོ་བ་གསར་པ་ཞིག་གི་རྒྱུས་མངའ་མེད་
པའི་ཆ་དེར་རིམ་བཞིན་གོམས་པར(ཕལ་ཆེར་བདུན་གཅིག་གི་རྗེས་སུ) གྱུར་པ་ན། ཐའོ་
མཱ་སིས་ད་གཟོད་ལས་ཀ་འདི་ནི་རང་གིས་རང་ལ་གུང་གསེང་རིང་བོ་ཞིག་བཏང་བ་དང་
གཉིས་སུ་མེད་པ་ཚོར་བྱུང་།
རང་ཉིད་ཀྱིས་རྩིས་མཐོང་ཅི་ཡང་མི་བྱེད་པའི་ལས་ཀ་ཞིག་གཉེར་བ་ནི་ངོ་མ་བདེ་
སྐྱིད་ཅིག་རེད་ཨང་། ད་ལྟ། ཐའོ་མཱ་སིའི་ལས་ཀ་ནི་ནང་སེམས་ཀྱི “es muss sein ”
ཡིས་བཙན་གྱིས་བསྒྲུབ་ཏུ་བཅུག་པ་མིན་པས། ལས་ཚོགས་གྲོལ་མ་ཐག ཁོས་རང་ཉིད་
ཀྱི་ལས་ཀ་རྒྱབ་ཏུ་བསྐྱུར་ནས་བག་ཕབ་པའི་ངང་བསྡད་ཆོག་ལ། མ་གཞིར་མི་འདི་དག་
ལ་བདེ་སྐྱིད་ཇི་འདྲ་ཞིག་ཡོད་པ་ད་ནི་ཐའོ་མཱ་སིས་གཞི་ནས་ཚོར(སྔོན་མར་ཁོས་མི་
འདི་དག་ནམ་ཡང་སྙིང་རྗེའི་ཡུལ་དུ་བཟུང་ཡོད)འོངས། སྔོན་གྱི་ཚེ། ཁོས་གང་ཡང་སྣང་
མེད་དུ་བསྐྱུར་བ་ལས་བྱུང་བའི་བདེ་བ་འདི་འདྲ་ཞིག་ཡེ་ནས་མྱངས་མྱོང་མེད་དེ། གཤག་
བཅོས་བདེ་བླག་ངང་མ་འགྲུབ་པའམ། ཡང་ན་གནད་དོན་ཆུང་ངུ་རེ་བྱུང་བ་ཡིན་ནའང་།
ཁོ་ནི་རང་ཉིད་ལ་ཡི་ཆད་དེ་བུད་མེད་ལའང་སྤྲོ་བ་ཅི་ཡང་མེད་པར་འགྱུར་ངེས། ལས་
རིགས་ཀྱི “es muss sein ” ནི་མིའི་ཟུངས་ཁྲག་འཐུང་བའི་སྲིན་པོ་ཞིག་དང་འདྲ་བར།
ཐའོ་མཱ་སིའི་ལུས་ཟུངས་ངོམས་མེད་དུ་འཇིབ་ཀྱིན་ཡོད།
ད་ལྟའི་ཆར། ཁོས་ཉིན་ཐོག་ཐག་ཏུ་སྒེའུ་ཁུང་འབྱིད་བྱེད་ཀྱི་དབྱུག་པ་རིང་བོ་དེ་
ཁུར་ནས་ཕུ་རཱ་རྒུའི་ཁྲོམ་སྲང་ཀུན་ཏུ་ཉུལ་ནས་འགྲོ་དུས། གློ་བུར་དུ་རང་ཉིད་ལོ་བཅུས་
ཇེ་ཆུང་དུ་གྱུར་པའི་ཉམས་སྣང་ཞིག་སྐྱེས་འོངས། ཚོང་ཁང་ཆེན་པོ་དག་གི་བུད་མེད་ཁེ་
པ་ཚོས་སྔར་བཞིན་ཁོ་ལ “ཨེམ་ཆི་ལགས” ཞེས་འབོད་ཅིང་། མཚམས་རེར་ཆམ་ནད་
དང་སྐེད་པ་ན་བ། ཟླ་མཚན་རྒྱུན་ལྡན་མིན་པ་སོགས་ཀྱི་སྐོར་ནས་ཀྱང་ཁོ་ལ་སྐད་ཆ་ཡང་
ཡང་དྲིས་འོངས། རྣམ་ཀུན་ཐའོ་མཱ་སིས་ཚོང་ཁང་གི་སྒེའུ་ཁུང་ལ་ཆུ་གཏོར་ནས་དབྱུག་
པ་རིང་བོ་དེས་བྱི་དོར་བྱེད་མགོ་རྩོམ་དུས། བུད་མེད་ཁེ་པ་དེ་ཚོ་རྟག་ཏུ་དོགས་མི་བདེ་
བ་ཞིག་ཏུ་འགྱུར་བཞིན་ཡོད་ལ། གལ་སྲིད་སྐུ་མགྲོན་དག་ལ་སྣེ་ལེན་བྱ་མི་དགོས་ཚེ།
ཚོས་ཅིས་ཀྱང་ཐའོ་མཱ་སིའི་ལག་གི་དབྱུག་པ་ཕྲོགས་ནས་ཁོའི་ཚབ་ཏུ་སྒེའུ་ཁུང་དབྱི་
བར་ཐེ་ཚོམ་མེད།
ཐའོ་མཱ་སིས་གཙོ་བོ་སྣ་འཛོམས་ཚོང་ཁང་གི་སྒེའུ་ཁུང་ལ་བྱི་དོར་བྱེད་བཞིན་ཡོད་
མོད། འོན་ཏེ། ལན་རེར་སྦྱིན་བདག་གིས་མི་ཚང་ཆེ་གེ་མོར་མངགས་པའི་སྐབས་ཀྱང་
ཡོད། སྐབས་དེ་དུས། ཆེ་ཁི་པ་རྣམས་ལ་མཐུན་སྒྲིལ་ཅུང་ཡོད་ལ། ཚང་མས་སྟོབས་ཤུགས་
གཅིག་བསྡུས་སྒོས་ཤེས་ལྡན་མི་སྣར་གནོད་འཚེ་གཏོང་མཁན་ལ་ངོ་རྒོལ་བྱེད་བཞིན་ཡོད།
དེ་བས། ཐའོ་མཱ་སིའི་ནད་པ་དག་གིས་ཁོ་རང་སྒེའུ་ཁུང་གི་གད་པ་ཞིག་ཏུ་གྱུར་འདུག་
པའི་གནས་ཚུལ་ཐོས་པ་ན། ཚང་མས་ཀུང་སི་རུ་ཁ་པར་བསྐྱོན་འོངས་ཏེ་ཐའོ་མཱ་སི་རང་
ཁྱིམ་དུ་སྒེའུ་ཁུང་དབྱི་བར་ཡོང་དགོས་པའི་རེ་བ་འདོན་ལ། འོན་ཏེ། ཐའོ་མཱ་སི་བསླེབས་
མ་ཐག ཁོ་ཚོས་ཧྲན་ཕེན་བདུད་རྩི་དང་ཆང་རག་མངར་མོ་འབའ་ཞིག་གིས་སྣེ་ལེན་བྱེད་
བཞིན་ཡོད། ཁོ་ཚོས་ཐོག་མར་ཐའོ་མཱ་སིའི་ལས་ཀའི་རྩིས་ཐོ་རུ་མིང་རྟགས་བཀོད་ཅིང་།
སྒེའུ་ཁུང་ཅི་ཙམ་ཕྱིས་པའི་ཐོ་བཀོད་རྗེས། ལས་ཀའི་ཆུ་ཚོད་གཉིས་པོ་ཆང་དང་གཏམ་ལ་
རོལ་ནས་འདའ་བར་བྱེད། དེར་བརྟེན། ཐའོ་མཱ་སི་སྒེར་གྱི་ཁྱིམ་ཚང་དང་ཁྲོམ་གྱི་ཚོང་ཁང་
གང་ལ་སོང་ཡང་ཡིད་སེམས་སྤྲོ་བས་ཁེངས་ཡོད། སྐབས་དེ་ཤེད་ཅིག་ནས་བཟུང་། ཨུ་རུ་
སུའི་དམག་དཔོན་དག་གིས་གཞི་ནས་རྒྱལ་ཁབ་འདི་རུ་ཁྱིམ་གཞིས་འཛིན་མགོ་ཚུགས་
ཤིང་། བདེ་འཇགས་ཚན་པའི་མི་དེ་དག་གིས་རླུང་འཕྲིན་ཁང་གི་སྙན་སྒྲོན་པའི་ཚབ་བྱས་
འདུག་པས། སྒྲ་སྡུད་འཕྲུལ་ཆས་ལས་ནམ་རྒྱུན་མི་རྣམས་ལ་འཇིགས་སྣང་སྐུལ་བའི་གཏམ་
བཤད་འབའ་ཞིག་གཏོང་གིན་འདུག ཡིན་ཡང་། ཐའོ་མཱ་སི་ནི་རྣམ་ཀུན་ཕར་འཁྱལ་ཚུར་
འཁྱལ་བྱེད་བཞིན་ཕུ་རཱ་རྒུའི་སྲང་ལམ་རེ་རེ་ཉུལ་ནས་འགྲོ་ཞིང་། ཁྱིམ་ཚང་འདི་ནས་ཆང་
རག་ཡིད་ཚིམས་པ་ཞིག་འཐུངས་རྗེས་ཁྱིམ་ཚང་གཞན་ཞིག་བསྙེགས་ནས་འགྲོ་སྟེ། དུས་
སྟོན་གང་ཞིག་ལ་རོལ་བཞིན་པ་དང་འདྲ་བར་ཡིད་སེམས་སྤྲོ་བས་ཁེངས་ཡོད། ཐའོ་མཱ་སི་ལ་
མཚོན་ན། འདི་ནི་གུང་གསེང་རིང་བོ་ཞིག་དང་གཉིས་སུ་མི་འདུག་ཨང་།
འདི་ལྟར། ཁོ་ལ་ཡང་བསྐྱར་མི་རྐྱང་གི་འཚོ་བ་རོལ་བའི་དུས་སྐབས་ཤིག་བྱུང་ཡོད།
གློ་བུར་དུ་ཐུར་བཟའ་ཁོའི་འཚོ་བའི་ཁྲོད་ནས་གར་སོང་ཆ་མེད་དུ་གྱུར་པ་དང་འདྲ་སྟེ།
ཐའོ་མཱ་སིས་ནམ་རྒྱུན་མཚན་གྱི་དུས་ལ་མ་གཏོགས་མོ་མཐོང་གིན་མེད། ཐུར་བཟའ་ཆང་
ཁང་ནས་ཕྱིར་ཁྱིམ་དུ་ལོག་དུས་ཐའོ་མཱ་སི་གཞི་ནས་གཉིད་མ་སད་ཀྱིས་ཉལ་འདུག་ལ།
ཞོགས་པར་ཐུར་བཟའ་ད་དུང་གཉིད་ཀྱི་གཏིང་ལ་བྱིང་དུས། ཐའོ་མཱ་སི་སྔ་མོ་ནས་ལངས་
ཏེ་ལས་ཀར་འགྲོ་དགོས་པ་ཡིན། དེ་བས། ཉིན་གཅིག་གི་ཆུ་ཚོད་བཅུ་དྲུག་ཙམ་ཐའོ་མཱ་སི་
རང་ཉིད་ལ་དབང་ཞིང་། འདི་ནི་གློ་བུར་དུ་གནམ་ནས་ལྷུང་བའི་རང་དབང་གི་དུས་ཚོད་
ཅིག་ཡིན། ཡིན་ཡང་། ཐའོ་མཱ་སི་ལ་མཚོན་ན། གཞོན་པའི་དུས་ནས་བཟུང་རང་དབང་གི་
དུས་ཚོད་བུད་མེད་ལ་བསྟིམ་དགོས་པ་ཞིག་ཏུ་གྱུར་ཡོད།
གྲོགས་པོ་ཚོས་ཁོ་ལ་ཁྱོད་ད་ལྟའི་བར་དུ་བུད་མེད་ག་ཚོད་ལ་འགྲོགས་མྱོང་ཞེས་དྲིས་
དུས། ཐའོ་མཱ་སིས་རྣམ་ཀུན་ཁ་བརྡ་ཕྱོགས་ཡར་མར་ལ་བསྐོར་ཏེ་དྲི་བ་དེར་གཡོལ་ཅི་ཐུབ་
བྱེད་མོད། འོན་ཏེ། གལ་སྲིད་ཁོ་ཚོས་ཡང་ནས་ཡང་དུ་དྲིས་ཚེ། ཁོ་རང་འུ་ཐུག་ནས “ཉིས་
བརྒྱ་ཡས་མས་ཤིག་མེད་གྲང” ཞེས་ལན་འདེབས་པར་བྱེད། ཡིན་ཡང་། ཀོ་ལོང་ཅན་
འགའ་རེས་ཐའོ་མཱ་སིས་འུད་རྗོད་ཀྱིན་པར་བསྙོན་བཙུགས་ཚེ། ཁོས “འདིའང་དེ་འདྲའི་
མང་བོ་ཞིག་མ་རེད་ཨང་། ངས་བུད་མེད་དང་འབྲེལ་འདྲིས་བྱས་ནས་ལོ་ངོ་ཉེར་ལྔ་ལྷག་
འགྲོ་གྲབས་འདུག དེས་ན། བུད་མེད་ཉིས་བརྒྱ་ལོ་ཉེར་ལྔར་བགོས་ཚེ། ཁྱོད་ཚོས་ལྟོས་
དང་། ཧ་ལམ་ལོ་རེར་བུད་མེད་གསར་པ་བརྒྱད་རེར་མ་གཏོགས་འགྲོགས་ཀྱིན་མི་འདུག
དེ་འདྲའི་མང་བོ་ཞིག་མ་རེད་ཨང” ཞེས་གསལ་ཁ་བཏོད་ཡོང་།
ཡིན་ཡང་། ཐུར་བཟའ་དང་མཉམ་དུ་བསྡད་པ་ནས་བཟུང་། དུས་ཚོད་ཀྱི་བཀོད་སྒྲིག་
གིས་རྐྱེན་པས་ཐའོ་མཱ་སིའི་འདོད་པའི་ལོངས་སྤྱོད་ལ་འགལ་རྐྱེན་མི་ཉུང་བ་ཞིག་ལྷགས་
ཡོད། ཁོས་སྔོན་མར་འཁྲིག་པའི་ལས་ལ་བཀོལ་བའི་དུས་ཚོད་ཆེས་ཆེར་བསྟུང(གཤག་
བཅོས་ཁང་ནས་རང་ཁྱིམ་དུ་ལྡོག་པའི་བར་གྱི་དུས་ཚོད)དགོས་ཤིང་། དུས་ཚོད་ཐུང་ངུ་
དེའང་ཧ་ཅང་གྲོན་ཆུང་གིས་དམ་འཛིན་བྱ་དགོས་པར(ལས་ལ་བརྩོན་པའི་ཞིང་བ་ཞིག་
གིས་རང་ཉིད་ཀྱི་རྣང་ཞིང་གྲུ་བཞིར་སོ་ནམ་བྱེད་པ་བཞིན)གྱུར་ཡོད། དུས་ཡུན་ཐུང་ཞིང་
ཐུང་བ་འདི་ཉིད། ད་ལྟ་གློ་བུར་དུ་ཆུ་ཚོད་བཅུ་དྲུག་ལྷག་གི་བགོ་སྐལ་ཐོབ་པ་དང་བསྡུར་
ཚེ་གླེང་རི་བ་ཅི་ཡང་མེད། (ངས་ཆུ་ཚོད་བཅུ་དྲུག་ཟེར་དོན་ནི། ཐ་ན་སྒེའུ་ཁུང་བྱི་དོར་
གྱི་ཆུ་ཚོད་བརྒྱད་ཙམ་གྱི་ཡུན་ལའང་། ཁོར་བུད་མེད་ཁེ་པ་དང་གཞུང་ཞབས་པ། ཁྱིམ་གྱི་
བདག་མོ་སོགས་ལ་དུས་འདེབས་པའི་གོ་སྐབས་གང་མང་ཞིག་ཡོད་པས་ཡིན)
བུད་མེད་ཡོད་ཚད་ཀྱི་ལུས་པོ་ལས་ཁོས་ནི་ཅི་ཞིག་འཚོལ་གྱིན་ཡོད་དམ། ཁོ་ཚོའི་
ལུས་ཀྱི་ཆ་ཤས་གང་ཞིག་གིས་ཁོའི་དང་བ་འདྲེན་བཞིན་ཡོད་དམ། ཕོ་མོ་གཉིས་སྦྱོར་གྱི་
ལས་འདི་ནི་མཐར་གཏུགས་ན་གཅིག་མཚུངས་ཀྱི་གོ་རིམ་ཞིག་ཚད་མེད་པར་བསྐྱར་ཟློས་
བྱེད་པ་ལས་མ་འདས།
མིན་ཏེ། དེ་འདྲ་ཞིག་གཏན་ནས་མིན། ཆེས་མ་མཐའ་ཡང་ང་ཚོས་དཔོག་དཀའ་
བའི་ཕྲ་ཞིང་ཕྲ་བའི་གནད་ཁ་ཤས་ཤིག་ཅིས་ཀྱང་ཡོད་ངེས། དཔེར་ན། ཆས་ལེགས་པོར་
གསོལ་བའི་བུད་མེད་ཅིག་མཐོང་བའི་ཚེ་ནའང་། ཐའོ་མཱ་སིས་ཕལ་ཆེར་བུད་མེད་གང་
དེའི་གཅེར་བུའི་ཤ་ཚུགས(སྐབས་འདིར། སྨན་པ་བྱས་པའི་ལག་ལེན་དང་བུད་མེད་
ལ་འགྲོགས་པའི་ཉམས་མྱོང་གཉིས་ཕན་ཚུན་གྱི་གྲོགས་སུ་གྱུར་ཡོད)ཇི་བཞིན་དུ་བློས་
བསླང་བྱ་ཐུབ་པ་འདྲ། འོན་ཏེ། བློས་བསླང་སྤྱི་མཚན་པ་དང་དངོས་ཡོད་རང་མཚན་པའི་
བར་དུ། ཅིས་ཀྱང་བློས་གཞལ་བར་དཀའ་བའི་སྟོང་ཆ་ཞིག་ལུས་ཡོད་ལ། ཐའོ་མཱ་སི་ནམ་
ཡང་སྡོད་མི་ཚུགས་པའང་ཏག་ཏག་སྟོང་ཆ་དེས་ལན་པ་ཡིན། ཡིན་ཡང་། སྟོང་ཆ་དེ་
བསྙེག་འདོད་པའི་བློ་ནི་བུད་མེད་དེའི་ཤ་ཚུགས་རྗེན་པར་མཐོང་བས་ཀྱང་འགག་མི་སྲིད་
པར། དེ་ལས་ཀྱང་རིང་དུ་བསྙེག་འདོད་དེ། མོའི་ལྭ་བ་འཕུད་དུས་ཀྱི་རྣམ་འགྱུར་ཅི་འདྲ་
ཞིག་ཡིན་མིན་དང་། འཁྲིག་སྤྱོད་ཀྱི་སྐབས་སུ་མོར་སྨྲ་བ་ཅི་ཞིག་ཡོད་མེད། མོའི་འཁུན་
བུ་འབྱིན་སྟངས་ཅི་འདྲ་ཞིག་ཡིན་མིན། འདོད་པའི་བདེ་བས་མྱོས་དུས་མོའི་ངོ་ཚུགས་ཅི་
ལྟར་འགྱུར་མིན་སོགས་ཀྱང་ཇི་བཞིན་དུ་ཉམས་སུ་མྱོང་འདོད།
“ང” ཞེས་པ་འདིའི་ཐུན་མོང་མ་ཡིན་པའི་རང་བཞིན་ནི་ཏག་ཏག་མི་རྣམས་ཀྱི་
བློས་གཞལ་བར་དཀའ་བའི་ཆ་དེ་རུ་ཡོད་ལ། ང་ཚོའི་བློ་གྲོས་ཀྱིས་ཟིན་པ་ནི་ནམ་ཡང་མི་
རྣམས་ལ་ཐུན་མོང་དུ་ཁྱབ་པའམ། འདྲ་མཚུངས་སུ་ཡོད་པའི་ཆོས་དེ་ག་ཙམ་ཡིན། སོ་སོ་
བའི “ང” ནི་ཐུན་མོང་དང་ཐ་དད་པའི་ཕྱིར། བློས་སྔོན་ནས་དཔོག་དཀའ་ལ་གཞལ་དུ་མི་
བཏུབ་པ་ཞིག་ཡིན་ཞིང་། དེ་ནི་ཅིས་ཀྱང་ཕ་རོལ་པོའི་ཕུང་བོ་ལས་སྣང་དགོས་ཤིང་། ཕ་རོལ་
པོའི་ཕུང་བོ་ལས་འཛིན་དགོས་ལ། ཕ་རོལ་པོའི་ཕུང་བོ་ལས་འདུལ་དགོས་པ་ཞིག་ཡིན།
ཉེ་བའི་བགྲང་བྱ་བཅུ་ཕྲག་ལྷག་གི་སྨན་པའི་ལས་ཀ་རུ། ཐའོ་མཱ་སིས་རྐང་བཙུགས་
ནས་མིའི་རིགས་ཀྱི་ཀླད་པ་ལ་འབྲེལ་འདྲིས་བྱེད་བཞིན་ཡོད་པས། ཁོས “ང” ཞེས་པ་
འདི་ལས་སྨྲ་བསམ་བརྗོད་འདས་ཤིག་མེད་པ་གསལ་བོར་རྟོགས་ཡོད། ཧེ་ཐི་ལིར་དང་ཨེ་
ཡན་སི་ཏན། བྷུ་རའེ་བཟི་ནེའུ་ཧྥུའུ། སོ་བཟེ་ནེ་ཚིན་སོགས་ལ་ཆ་བཞག་
ན། ཁོ་ཚོའི་མཐུན་པའི་ཆ་ནི་མི་མཐུན་པ་ལས་ལྡབ་འགྱུར་གྱིས་མང་སྟེ། རྒྱ་ལ་གྲངས་ཀ་
ཞིག་གི་ལམ་ནས་མཚོན་པར་བྱས་ཚེ། ཁོ་ཚོའི་བར་དུ་མི་མཐུན་པའི་ཆ་ས་ཡའི་ཆ་གཅིག་
ལས་མེད་ཀྱང་། མཐུན་པའི་ཆ་ནི་ས་ཡའི་ཆ་དགུ་འབུམ་དགུ་ཁྲི་དགུ་སྟོང་དགུ་བརྒྱ་དགུ་
བཅུ་གོ་དགུ་ཡོད།
དེས་ན། ཐའོ་མཱ་སི་ནི་ཏག་ཏག་ས་ཡའི་ཆ་གཅིག་དེ་ཉིད་འཛིན་པར་དགའ་ཞིང་དེ་
ཉིད་འདུལ་བར་སེམས་ཤོར་ནས་ཡོད། ཁོས་བུད་མེད་ལ་འགྲོགས་པའི་དོན་སྙིང་ནི་ཅིས་ཀྱང་
གནད་འདི་འབའ་ཞིག་ཡིན་པར་ངོས་བཟུང་ཡོད་ལ། ཁོ་དགའ་བ་ནི་བུད་མེད་མ་ཡིན་པར།
བུད་མེད་སོ་སོའི་ལུས་ཀྱི་རྟོགས་དཀའ་བའི་ཆ་དེ་རེད། ཡང་གཅིག་བཤད་ན། བུད་མེད་ཅིག་
བུད་མེད་གཞན་ཞིག་དང་ཐ་དད་དུ་གྱུར་པའི་ས་ཡའི་ཆ་གཅིག་གི་མི་འདྲ་ས་དེ་རེད།
(གཅིག་ཏུ་ན། གནས་སྐབས་འདི་རུ་ཁོས་ཕྱི་ནད་ཚན་ཁག་ལ་བཅངས་པའི་དགའ་
བ་དང་བུད་མེད་ལ་བཅངས་པའི་དགའ་བ་ནི་གཅིག་ཏུ་ངེས་ཤིང་། ཐ་ན་དགའ་རོགས་
དང་མཉམ་དུ་སྡོད་པའི་སྐབས་དག་ཏུའང་། ཁོས་ནི་རྟོག་བཏགས་ཀྱི་གྲི་ཆུང་ཞིག་ལག་
ཏུ་དམ་པོར་བཅིངས་ནས་བུད་མེད་གང་དེའི་ཕྱིའི་ཤུན་སྐོགས་གཤགས་ཏེ། ནང་ཤེད་དུ་
བསྐུངས་པ་གང་དེ་ཟིན་ན་སྙམ་གྱིན་ཡོད་
ང་ཚོས་འདི་ལྟར་བསམ་བློ་བཏང་ཡང་ཆོག་སྟེ། ཐའོ་མཱ་སིས་ཏག་ཏག་འདོད་པའི་ཆ་
འབའ་ཞིག་ནས་བུད་མེད་དག་གི་ས་ཡའི་ཆ་གཅིག་གི་མི་འདྲ་ས་དེ་འཛིན་དགོས་དོན་ཅི་
ཡིན་ནམ། ཁོས་ཁོ་ཚོའི་གོམ་འགྲོས་དང་ཟས་ཀྱི་གཡོ་བསྐོལ། མཛེས་པའི་དགའ་ཕྱོགས་
སོགས་ཀྱི་ཁྱད་ཆོས་ལས་བཟུང་ན་ཅིའི་ཕྱིར་མ་ཆོག་པ་ཡིན་ནམ།
ས་ཡའི་ཆ་གཅིག་གི་མི་འདྲ་ས་དེ་ནི་འདོད་པའི་ལས་འབའ་ཞིག་མ་ཡིན་པར། རང་
རེའི་འཚོ་གནས་ཀྱི་ཕྱོགས་སོ་སོ་ནས་མངོན་ཆོག་པ་སྨོས་ཅི་དགོས། དེར་མ་ཟད། དེ་ནི་ཕྱི་
གསལ་ནང་གསལ་གྱིས་ཀུན་གྱི་སྤྱན་སྔར་བསྟར་ཡོད་པས། འདོད་པའི་ལས་བཞིན་གསང་
སྟབས་ཀྱིས་རིགས་པས་དཔོག་པའམ། གཤག་བཅོས་ཀྱི་གྲི་ཆུང་བཀོལ་དགོས་པ་ཞིག་
ཡེ་ནས་མིན། བུད་མེད་ཅིག་ཕྱུར་བ་ལས་སྒོང་བག་ལ་དགའ་བའམ། ཡང་ན་བུད་མེད་
ཅིག་ཀོ་པིའི་བྲོ་བ་ལ་མི་གོམས་པ་དེ་ལས་ཀྱང་། གང་དེའི་ཐུན་མོང་མ་ཡིན་པའི་རྟགས་
མཚན་ཞིག་སྟོན་གྱིན་པ་བསྙོན་དུ་མེད། ཡིན་ཡང་། རིང་བོ་མ་སོང་བར་ཁྱོད་ཀྱིས་རྟགས་
མཚན་དེ་རིགས་ལ་སྙིང་བོ་ཅི་ཡང་མེད་པ་ཚོར་འོངས་ལ། རྟགས་མཚན་དེ་དག་སེམས་ལ་
བརྣགས་ནས་དོན་ཆེན་པོ་རེ་རྟོགས་འདོད་པའང་དུས་ཚོད་གྲོན་པ་ཙམ་དུ་ཟད།
དེ་བས། ཏག་ཏག་འཁྲིག་སྤྱོད་ཀྱི་ཆ་འདི་ནས་ས་ཡའི་ཆ་གཅིག་གི་མི་འདྲ་ས་དེ་
རྩ་ཆེ་བར་འགྱུར་བཞིན་ཡོད་དེ། འཁྲིག་པ་ནི་ཀུན་གྱི་མཐོང་ལམ་དུ་སྤྱད་དུ་མེད་པར།
གསང་སྟབས་ཀྱིས་དོན་དུ་གཉེར་དགོས་པ་ཞིག་ཡིན་པས་རེད། དུས་རབས་ཕྱེད་ཙམ་གྱི་
སྔ་རོལ་ཏུ། བུད་མེད་ཅིག་གྲོགས་སུ་བཀུག་ནས་འདོད་པ་དོན་དུ་གཉེར་བ་ལ་དུས་ཡུན་
ངེས་ཅན་ཞིག་དགོས་པས། བུད་མེད་ཅིག་ལ་འཁྲིག་པ་སྤྱད་པའི་རིན་ཐང་ནི་ཡོང་འབབ་
དང་། བུད་མེད་དེ་ཉིད་གྲོགས་སུ་འགུགས་པར་བཏང་བའི་དུས་ཚོད་ནི་འགྲོ་སོང་ཡིན་
པར་ཆ་བཞག་ན། ཚོང་དེ་ནི་ཁེ་སྤོགས་ཅི་ཡང་མེད་པ་ཞིག་ཏུ་གྱུར་ཡོད། དེང་གི་ཆར།
འདོད་པ་དོན་དུ་གཉེར་བའི་དུས་ཚོད་ཆེས་ཆེར་བསྟུངས་ཟིན་ནའང་། འདོད་པའི་ལས་
འདི་སྔར་བཞིན་རྒྱས་བཏབ་པའི་སྒམ་ཆུང་ཞིག་དང་འདྲ་བར། བུད་མེད་ཀྱི “ང” ཞེས་པ་
དེའི་གསང་བ་ཡོད་ཚད་དེ་རུ་སྦས་ཡོད་པ་རེད།
བུད་མེད་མང་པོ་དོན་དུ་གཉེར་བའི་སྐྱེས་པ་རྣམས་ཕལ་ཆེར་རིགས་གཉིས་སུ་བཞག་
ཆོག་སྟེ། རིགས་གཅིག་ནི་བུད་མེད་ཡོད་དོ་ཅོག་ལས་སོ་སོའི་རྨི་ལམ་ཁྲོད་ཀྱི་བུད་མེད་
ཅིག་འཚོལ་འདོད་པའི་སྐོར་དང་། རིགས་ཅིག་ཤོས་ནི་འདོད་ཆགས་ཀྱི་དབང་དུ་གྱུར་ཏེ་
འཇིག་རྟེན་འདིའི་བུད་མེད་ཀྱི་རིགས་ཇི་སྙེད་པར་བག་མེད་པར་སྤྱོད་འདོད་མཁན་གྱི་
སྐོར་ཡིན།
རིགས་སྔ་མ་ནི་དུང་སེམས་ཀྱི་དབང་དུ་གྱུར་པ་སྟེ། ཁོ་ཚོས་བུད་མེད་དག་ལས་
འཚོལ་གྱིན་པ་ནི་ཁོ་ཚོ་རང་ཉིད་དམ། རང་ཉིད་ཀྱི་ཕུགས་བསམ་གང་ཞིག་ཡིན་ལ། དེའི་
དབང་གིས་སྐྱེས་པ་དེའི་རིགས་རེ་ཐག་ཆད་ནས་ཡི་མུག་པར་གྱུར་པ་ནི་ལན་གཅིག་ཙམ་
ཡེ་ནས་མིན། རྒྱུ་མཚན། དོན་དམ་དུ་ཕུགས་བསམ་ཞེས་པ་འདི་མངོན་དུ་བསྒྱུར་དཀའ་བ་
ང་ཚོས་ཤེས་གསལ་ལྟར་རོ། །རེ་ཐག་ཆད་པ་དེས་སྐྱེས་པ་དེ་དག་བུད་མེད་གཅིག་ནས་བུད་
མེད་གཞན་ཞིག་གི་འཁྲིས་སུ་དེད་ཅིང་། ཁོ་ཚོའི་ཆ་འཇོག་དཀའ་བའི་འགྱུར་ལྡོག་གི་རང་
བཞིན་ལའང་གཞན་སེམས་སྨྲེང་བར་བྱེད་པའི་རྒྱུ་མཚན་ངེས་ཅན་ཞིག་བགྲངས་འོངས་
པས། ཁོ་ཚོས་བུད་མེད་དོན་དུ་གཉེར་བའི་ཨུ་ཚུགས་དེས་སེམས་པ་སྙི་བའི་སྐྱེས་མ་གང་
མང་ཞིག་གི་ཡིད་སེམས་བསྒུལ་ཡོད།
རིགས་ཕྱི་མ་ནི་འདོད་ཆགས་ཀྱི་དབང་དུ་གྱུར་པ་སྟེ། བུད་མེད་དག་གིས་སྐྱེས་པ
འདིའི་རིགས་ལས་ཡིད་འགུལ་ཐེབས་པའི་ཆ་ཅི་ཡང་རྙེད་མི་སྲིད་ལ། སྐྱེས་པ་དག་གིས་
ཀྱང་བུད་མེད་རྣམས་ལ་བརྩེ་དུང་རྣལ་མ་ཞིག་ཡེ་ནས་བཅངས་མེད། ཁོ་ཚོ་བུད་མེད་
སུ་ལའང་སྤྲོ་བ་འཕེལ་སྲིད་ཅིང་། བུད་མེད་གང་ལ་འགྲོགས་ཀྱང་ནོངས་འགྱོད་ཅི་ཡང་
མེད། ནོངས་འགྱོད་ཅི་ཡང་མེད་པ་འདིར་མ་གཞི་ནས་ཁྲེལ་མེད་ཀྱི་ཆ་ཞིག་ཡོད་ལ། སྐྱེ་བོ་
ཀུན་གྱི་མཐོང་སྣང་དུ། བྱི་བོའི་ལས་ནི་དུས་ནམ་ཡང་གུ་ཡངས་སུ་གཏོང་མི་ཐུབ་པ་ཞིག་
ཡིན།(རྒྱུ་མཚན་ནི་ལས་དེ་ལ་ནོངས་འགྱོད་ཀྱི་བཤག་པ་མེད་པས་སོ)
དུང་སེམས་ཀྱི་དབང་དུ་གྱུར་པའི་སྐྱེས་པ་ཉམས་མྱོང་ཅན་དེ་དག་རྣམ་ཀུན་བུད་
མེད་རིགས་གཅིག་འབའ་ཞིག་ལ་འགྲོགས་ཀྱིན་ཡོད་པས། མཐའ་འཁོར་གྱི་མི་རྣམས་ཀྱིས་
ཁོ་ཚོས་མཛའ་མོ་བརྗེས་ཟིན་པའང་ཚོར་དཀའ་བའི་ཚོད་ཡིན་ལ། གྲོགས་པོ་དག་གིས་
བུད་མེད་དེ་དག་གི་དབྱེ་བ་མ་ཁོར་བར་རྟག་ཏུ་བུད་མེད་ཡོད་ཚད་ལ་མིང་གཅིག་གིས་
འབོད་ཅིང་། དེ་ལྟར་གོ་འཛོལ་ཐེབས་པའང་མང་དུ་མཆིས།
འདོད་པ་དོན་དུ་གཉེར་བའི་གནས་སྐབས་སུ། འདོད་ཆགས་ཀྱི་དབང་དུ་གྱུར་པའི་
སྐྱེས་པ་དག་བུད་མེད་རིགས་གཅིག་ལ་སྤྲོ་བ་ཅི་ཡང་མེད་པར་བུད་མེད་གསར་པ་འབའ་
ཞིག་ལོངས་སྤྱོད་པར་འདོད་པའི་འཆལ་པོ་ཞིག་ཏུ་འགྱུར་ལ། ནམ་ཞིག་སོ་སོའི་དགའ་
ཕྱོགས་འདི་འདྲ་ཞིག་ཡིན་པ་ཚོར་བ་ན། རང་ཉིད་རང་ཉིད་ལའང་དོགས་མི་བདེ་བ་ཞིག་
ཏུ་འགྱུར་བས། གྲོགས་པོ་དག་དང་འཕྲད་ཀྱིས་དོགས་ནས་རྣམ་ཀུན་མི་ཚོགས་འདུ་ས་རུ་
མཛའ་མོ་དང་མཉམ་དུ་འགྲོ་བའི་སྐབས་ཤིན་ཏུ་ཉུང་།
ཐའོ་མཱ་སི་སྒེའུ་ཁུང་གི་གད་པ་ཞིག་ཏུ་གྱུར་ཏེ་ད་ནི་གཞི་ནས་ལོ་གཉིས་ཙམ་འགོར་
ཡོད། ཐེངས་ཤིག་ལ་ཁོ་རང་ཡང་བསྐྱར་སྦྱིན་བདག་ཅིག་གིས་སྒེའུ་ཁུང་དབྱི་བར་གླས་
བྱུང་ལ། དེ་ནི་བུད་མེད་ཅིག་རེད། ཆེས་ཐོག་མར་ཐོག་ཁང་གི་སྒོ་དྲུང་ནས་བུད་མེད་དེ་
མཐོང་དུས། མོའི་ལུས་པོའི་ཤ་ཚུགས་མཚར་བོ་དེས་ཐའོ་མཱ་སིའི་ཡིད་སེམས་ཅིག་ཅར་དུ་
དྲངས་བྱུང་སྟེ། དེ་ནི་འུད་ཆེ་བའི་བཟོ་ལྟ་ཞིག་མ་ཡིན་པར། འོས་ཤིང་འཚམས་པར་དཀྱུས་
མའི་མི་དག་གི་མིག་ལ་རན་ཞིང་བློར་འབབ་པ(ཐའོ་མཱ་སིས་བུད་མེད་ལ་ལྟ་ལུགས་དང་
ཧྥི་ལེ་ནེས་གདོན་འདྲེའི་སྣང་བརྙན་བློས་བསླང་བྱེད་སྟངས་གཉིས་ཐ་དད་དུ་མངོན)
ཞིག་རེད། མོའི་གཟུགས་པོ་ནི་ཐའོ་མཱ་སི་ལས་ཀྱང་ཆེས་ཆེར་རིང་ཞིང་། སྣའི་གཟེངས་
མཐོ་ལ་ཡི་གར་འོང་བ་ཞིག་རེད། ངོ་ཚུགས་ནི་ཅུང་མཚར་བོ་ཞིག་ཡིན་པས་མོ་ནི་མཛེས་
མ་ཞིག་ཏུ་སྨྲར་མི་བཏུབ(མོ་མཛེས་མ་ཞིག་རེད་ཅེ་ན། སུས་ཀྱང་དགག་པ་རྒྱག་ངེས)མོད།
འོན་ཏེ། མོར་མཛེས་པའི་ཆ་ཅི་ཡང་མེད་པར་ཡང་བརྗོད་དཀའ།(ཆེས་མ་མཐའ་ཡང་
ཐའོ་མཱ་སིས་མཛེས་པར་རློམ་ཡོད) མོས་ལུས་སྨད་ལ་དོར་མ་རིང་བོ་ཞིག་གྱོན་འདུག་
ཅིང་། ལུས་སྟོད་ལ་སྟོད་གོས་དཀར་པོ་ཞིག་གཡོགས་འདུག་པས། སྟངས་ཀ་དེ་ནི་གསར་བུ་
གཟུགས་རིང་ཞིག་དང་མཚུངས་ལ། ཤ་བ་སྐེ་རིང་དང་ཁྲུང་ཁྲུང་གཉིས་ཀའི་གཟུགས་པོའི་
ཁྱད་ཆོས་གཅིག་ཏུ་བསྡུས་པ་ཞིག་དང་ཡང་འདྲ།
མོས་བློ་རྩེ་གཅིག་སྒྲིམ་གྱིས་ཅི་ཞིག་རྟོགས་འདོད་པའི་མིག་འོད་ཅིག་གིས་ཐའོ་མཱ་
སིར་བལྟས་འདུག་ལ། མིག་ཀོང་དུ་སུན་དབྱུང་བའི་ཉམས་ཤིག་ཀྱང་མངོན་འདུག
“ནང་དུ་ཕེབས་རོགས། ཨེམ་ཆི་ལགས།” མོས་འདི་ལྟར་བརྗོད་བྱུང་།
ཁོས་བུད་མེད་འདི་རང་ཉིད་ལ་རྒྱུས་མངའ་ངེས་ཅན་ཞིག་ཡོད་པ་རྟོགས་བྱུང་མོད།
འོན་ཏེ། ཁོས་ཇི་མི་སྙམ་པའི་ཟོལ་གྱིས “ཆུ་ལེན་ས་གང་དུ་ཡོད” ཅེས་འདྲི་ཙམ་བྱས།
དེ་མ་ཐག མོས་ཁྲུས་ཁང་གི་སྒོ་ཕྱེ་བྱུང་ལ། ཐའོ་མཱ་སིའི་མིག་མདུན་དུ་ཁ་ལག་བཀྲུ་
ས་དང་ཁྲུས་གཞོང་། ཆུ་འདྲེན་ཆབ་ཏོག་སོགས་མངོན་འོངས་ཤིང་། དེ་དག་གི་མདུན་རོལ་
ཏུ་ས་གདན་དམར་པོ་ཞིག་བཏིངས་འདུག
ཤ་བ་སྐེ་རིང་ཞིག་དང་འདྲ་ལ། ཁྲུང་ཁྲུང་དཀར་མོ་ཞིག་དང་ཡང་མཚུངས་པའི་བུད་
མེད་དེས་འཛུམ་དམུལ་ལེར་མིག་ཟུང་རྡེབ་ཙམ་བྱེད་ཅིང་། མོས་བཤད་པའི་སྐད་ཆ་རེ་
རེར་ཤུགས་བསྟན་ངེས་ཅན་རེ་ཡོད་པ་འདྲ་ལ། སྐད་ཆའི་སྒྲོས་སུ་ཐའོ་མཱ་སི་ལ་སྙད་རྐོ་
བའི་ཉམས་ཤིག་ཀྱང་མངོན་འདུག
“ཨེམ་ཆི་ལགས། ཁྲུས་ཁང་འདི་ཁྱེད་ལ་དབང་སོང་བ་ཡིན་པས། ཁྱེད་ཀྱིས་གང་
དགའ་གྱིས།” མོས་འདི་ལྟར་བཤད་བྱུང་།
“འདིར་ལུས་པོ་བཀྲུས་ཀྱང་ཆོག་གམ།”
“ཁྱེད་རང་ལུས་པོ་བཀྲུ་བར་དགའ་འམ།” མོས་འདི་ལྟར་དྲིས་བྱུང་།
ཁོས་ཆུ་ཚ་མོ་ཟོམ་གང་བཅུས་རྗེས་སླར་འགྲུལ་ཁང་དུ་འོངས་ཤིང་། “ངས་གང་ཞིག་
ནས་མགོ་བརྩམས་ན་འགྲིག་གམ” ཞེས་དྲིས།
“ཁྱེད་ཀྱིས་ལྟོས།” མོས་ཕྲག་པ་ལྡེམ་ཙམ་བྱེད་བཞིན་དེ་ལྟར་ལབ་བྱུང་།
“ཁང་མིག་གཞན་དག་གི་སྒེའུ་ཁུང་ལ་ལྟ་ཙམ་བྱས་ན་ཆོག་གམ།”
“ཁྱེད་ཀྱིས་ངའི་ཁྱིམ་ལ་ལྟ་སྐོར་ཞིག་བྱ་འདོད་དམ།” མོས་དགོད་ཞོར་དུ་འདི་ལྟར་
བཤད་པར་བལྟས་ན། སྒེའུ་ཁུང་གི་བྱི་དོར་ནི་ཐའོ་མཱ་སིའི་གནས་སྐབས་ཀྱི་བསམ་ཚུལ་
ཙམ་སྟེ། མོ་རང་བསམ་ཚུལ་དེར་སྤྲོ་བ་ཅི་ཡང་མེད་པའི་ཉམས་ཤིག་མངོན་འདུག
ཁོ་གུད་ཀྱི་ཁང་མིག་དེར་འཛུལ་བ་ན། དེ་ནི་ཉལ་ཁང་ཞིག་རེད་ལ་སྒེའུ་ཁུང་ཡང་
ཆེན་པོ་ཞིག་མཆིས། མལ་ཁྲི་གཉིས་མཉམ་གཤིབ་ཀྱིས་བཞག་འདུག་པའི་རྩིག་ལྡེབས་སུ་
སྟོན་ལྗོངས་ཀྱི་རི་མོ་ཞིག་བཀལ་འདུག་ལ། དེ་རུ་ནུབ་ཁའི་ཉི་ཟེར་ཤིང་སྟག་པའི་ནགས་
ཚལ་དུ་འཕྲོས་ནས་འདུག
ཐའོ་མཱ་སི་མལ་ཁང་དེ་ལས་ཕྱིར་འོངས་དུས། སྒྲོག་ཙེ་རུ་གཞི་ནས་ཁ་ཕྱེ་བའི་རྒུན་
ཆང་དམ་བེ་དང་ཆང་ཕོར་གཉིས་བཞག་འདུག་ཅིང་། མོས “ལས་ཀར་མ་ཞུགས་གོང་།
ལུས་ལ་སྟོབས་ཤུགས་ཅུང་ཙམ་སྣོན་འདོད་དམ” ཞེས་དྲིས་བྱུང་།
“ལོས་འདོད།” ཐའོ་མཱ་སི་མར་འདུག་ཞོར་དུ་དེ་ལྟར་ལབ།
“འདི་ལྟར་མི་གཞན་གྱི་ཁྱིམ་དུ་འཛུལ་བ་ནི་བདེ་སྐྱིད་ཅིག་ཡིན་ངེས།” མོས་འདི
ལྟར་བཤད།
“ཆེས་མ་མཐའ་ཡང་སྡུག་བསྔལ་ཞིག་མ་རེད།” ཐའོ་མཱ་སིས་འདི་ལྟར་ལན་བཏབ།
“སྐྱེས་པ་ཁྱིམ་དུ་མེད་པའི་བུད་མེད་གང་མང་ཞིག་ལ་འཕྲད་ཐུབ་པ་རེད།”
ཆེས་མང་ཤོས་ནི་རྒན་མོ་ལོ་ལོན་རེད།” ཐའོ་མཱ་སིས་དེ་ལྟར་བཤད།
“སྔོན་མའི་ལས་ཀ་ཞེ་ལ་མི་ཐོགས་སམ།”
“ངས་སྔོན་མར་ལས་རིགས་ཅི་ཞིག་གཉེར་བཞིན་པ་ཁྱེད་ཀྱིས་ཇི་ལྟར་ཤེས་པ་ཡིན།”
“ཁྱེད་ཀྱི་སྦྱིན་བདག་གིས་ཁྱེད་ལ་རྩིས་མཐོང་ཆེན་པོ་བྱེད་བཞིན་འདུག” ཁྲུང་
ཁྲུང་དཀར་མོ་ཞིག་དང་མཚུངས་པའི་བུད་མེད་དེས་དེ་ལྟར་བཤད་བྱུང་།
“ད་དུང་ཡང་བྱེད་བཞིན་འདུག་གམ།” ཐའོ་མཱ་སིས་ཧ་ལས་པའི་ངང་དེ་ལྟར་དྲིས།
“ངས་ཁ་པར་བཏང་ནས་སྒེའུ་ཁུང་གི་གད་པ་ཞིག་མངག་རོགས་ཞེས་པ་ན། ཁོ་
ཚོས་ངས་འབོད་ཀྱིན་པ་ནི་ཁྱེད་རང་ཡིན་ནམ་ཟེར། ད་དུང་ཁྱེད་ནི་ཕྱི་ནད་ཚན་ཁག་གི་
སྨན་པ་གྲགས་ཅན་ཞིག་ཡིན་ཚུལ་དང་སྨན་ཁང་གིས་ལས་གནས་ནས་ཕྱིར་བསྐྲད་ཚུལ་
སོགས་ཀྱང་ལབ་འོངས་པས། ང་རང་འཕྲལ་མར་ཁྱེད་ལ་མཚར་སྣང་སྐྱེས་བྱུང་།”
“ཁྱེད་ཀྱི་མཚར་སྣང་ནི་ངོ་མ་གཞན་དང་མི་མཚུངས་པ་ཞིག་རེད།” ཁོས་འདི་
ལྟར་བཤད།
“ཁྱེད་ཀྱིས་ཅི་ལྟར་ཤེས་པ་ཡིན་ནམ།”
“མིག་གི་ལྟ་ཕྱོགས་ལ་བལྟས་ན་ཤེས་ཐུབ།”
ངའི་མིག་གིས་ཅི་ལྟར་ལྟ་བཞིན་འདུག”
“མིག་ཕྱེ་མ་བཙུམ་གྱིས་ཟམ་མི་ཆད་པར་དྲི་བ་དྲིས་ཡོང་།”
“ཁྱེད་རང་ལན་ལྡོན་པར་མི་དགའ་འམ།”
མོའི་བཀའ་དྲིན་གྱིས་ཁ་བརྡ་འདི་མགོ་བརྩམས་མ་ཐག་ནས་ཀུ་རེ་རྩེ་མཚར་དུ་གྱུར་
ཅིང་། མོས་བཤད་པའི་སྐད་ཆ་ཡོད་ཚད་གཞན་གང་ལའང་འབྲེལ་བ་མེད་པར། ཁོ་གཉིས་
འབའ་ཞིག་ནས་འཕྲོས་ཏེ་ལབ་ཀྱིན་འདུག ཁ་བརྡ་འདིའི་བརྗོད་བྱ་ལམ་སང་ཁོ་གཉིས་
ཀར་གྱུར་པས། ད་ནི་རེག་བྱ་ལས་ལྷག་པའི་ཐ་སྙད་ཅིག་མེད་དེ། ཐའོ་མཱ་སིས་མོའི་མིག་
ཟུང་བཙུམས་འདུག་པར་ལབ་དུས། ཞར་དུ་ལག་པས་ཀྱང་མིག་ལ་རེག་རེག་ཅིག་བྱས་ལ།
ཁོས་རེག་རེག་ཅིག་བྱས་པ་ན། མོས་ཀྱང་ཕྱིར་གཏུག་ཙམ་བྱས་བྱུང་། འདི་ནི་གོམས་གཤིས་
ཤིག་གི་དབང་གིས་མ་ཡིན་པར། མོས་བསམ་གཟས་ནས་དེ་ལྟར་གཏུགས་པ་དང་འདྲ་
སྟེ། དེ་ནི་ཁོ་གཉིས་ཀས་རོལ་རྩེད་གང་ཞིག་རྩེ་བཞིན་པ་དང་ཡང་མཚུངས། ཁོ་གཉིས་ཁ་
གཏད་དུ་སྡོད་ཅིང་། ལག་པས་ཕན་ཚུན་གྱི་ལུས་ལ་རེག་རེག་བྱེད་བཞིན་འདུག
ཐའོ་མཱ་སིས་ལག་པ་བསྲིངས་ནས་མོའི་གསང་གནས་ལ་རེག་པར་རྩོམ་དུས། མོས་ད་
གཟོད་གཞི་ནས་འགོག་ཙམ་བྱས་སོང་། ཐའོ་མཱ་སིས་མོས་དངོས་གནས་འགོག་གིན་ཡོད་
མེད་མི་ཤེས་མོད། གང་ལྟར། ད་ནི་དུས་ཡུན་ངེས་ཅན་ཞིག་འདས་ཟིན་པས། སྐར་མ་བཅུ་
ཙམ་གྱི་རྗེས་ནས་ཁོ་རང་ད་དུང་ཁྱིམ་ཚང་གཞན་ཞིག་ལ་སྒེའུ་ཁུང་དབྱི་བར་འགྲོ་དགོས།
ཁོ་ཡར་ལངས་ནས་རང་ཉིད་འགྲོ་དགོས་པར་ལབ་དུས། མོའི་མཁུར་མགོ་དམར་པོ་
ཁྲག་ཏུ་མངོན་ཡོང་།
“ངས་ཁྱེད་ཀྱི་ལས་ཀའི་ཐོ་ཡིག་ཏུ་མིང་རྟགས་དགོད་དགོས་པ་རེད།” མོས་འདི་
ལྟར་བཤད་བྱུང་།
“ཡིན་ཡང་། ངས་ལས་ཀ་ཅི་ཡང་བསྒྲུབས་མེད།” ཐའོ་མཱ་སིས་མི་འཐད་པའི་རྣམ་
འགྱུར་བསྟན།
“དེ་ནི་ང་ལན་པ་ཡིན།” མོས་འདི་ལྟར་བཤད་ཅིང་། དེ་ནས་འཇམ་ཞིང་སྙན་པའི་
སྐད་གདངས་ཤིག་གིས “ངས་ཡང་བསྐྱར་ཁྱེད་རང་བོས་ཏེ། ཁྱེད་ཀྱིས་དེ་རིང་སྒྲུབ་མ་ཐུབ་
པའི་ལས་ཀ་བསྒྲུབ་ཏུ་འཇུག་ངེས” ཞེས་ཁ་སྣོན་ཙམ་བྱས་བྱུང་།
ས
ཐའོ་མཱ་སིས་ལས་ཀའི་རྩིས་ཐོ་མོ་ལ་མ་བྱིན་པས། མོས་སུ་ཞིག་ལ་ཞུ་བ་བྱེད་པ་ལྟ་
བུའི་སྒྲོས་ཤིག་གིས “ངས་ཁྱེད་ལ་ཞུ་བ་བྱེད། ང་ལ་སྟེར་རོགས” ཟེར་ལ། དེ་ནས་མིག་
ཟུང་ཕྱེ་མ་བཙུམ་གྱིས “དངུལ་སྟེར་མཁན་ནི་ང་མིན་པར་ངའི་ཁྱོ་ག་ཡིན་ལ། དངུལ་
ལེན་མཁན་ཡང་ཁྱེད་མིན་པར་རྒྱལ་ཁབ་ཀྱི་ཀུང་སི་ཡིན་པས། ཚོང་འདི་ངེད་གཉིས་དང་
འབྲེལ་བ་ཅི་ཡང་མེད” ཅེས་སྨྲ་བར་བྱེད།
ཤ་བ་སྐེ་རིང་ཞིག་དང་འདྲ་ལ། ཁྲུང་ཁྲུང་དཀར་མོ་ཞིག་དང་ཡང་མཚུངས་པའི་བུད་
མེད་དེའི་ལུས་པོ་ནི་ཕར་བལྟས་ཀྱི་མིག་ལ་དེ་འདྲའི་ཆ་མི་འགྲིག་པ་ཞིག་ཏུ་སྣང་ཡོང་
ལ། ཆ་མི་འགྲིག་པའི་ཚོད་ནི་ཅུང་ཧ་ལས་དགོས་པ་ཞིག་རེད། དེ་བས། ལུས་པོ་དེ་ཡིད་
ལ་འཁོར་མ་ཐག ཐའོ་མཱ་སིའི་སེམས་སུ་འདོད་པའི་ཟ་འཕྲུག་བཟོད་མི་ཐུབ་པ་ཞིག་
བརྒྱུགས་ཡོང་། ཆགས་སྲེད་དང་བསྡོངས་པའི་འཚེར་སྣང་དང་། ཟུར་ཟའི་འཛུམ་དཀར་
ལས་ལུད་པའི་མངོན་སུམ་འཛེམ་མེད་ཀྱི་འདོད་པའི་སྐོམ་གདུང་། སྡོད་ཁང་ཐབས་ཆག་
དེའི་རྒྱན་དུ་གྱུར་པའི་ཁྱིམ་བདག་མ་ཁྱད་དུ་འཕགས་པ་དེ། འོ་ན། འཁྲིག་པ་སྤྱོད་སྐབས།
མོ་ལ་སྟངས་ཀ་ཇི་འདྲ་ཞིག་ཡོད་སྲིད་དམ། ཁོས་ཅིས་ཀྱང་བློས་བསླང་བྱ་མ་ནུས། བསྟུད་
མར་ཉིན་འགའི་ཡུན་ལ། ཁོའི་ཡིད་ལ་བུད་མེད་དེ་འབའ་ཞིག་འཁོར་འོངས།
མོས་ཐེངས་གཉིས་པར་ཐའོ་མཱ་སི་རང་ཁྱིམ་དུ་བོས་དུས། རྒུན་ཆང་དམ་བེ་གང་དང་
ཆང་ཕོར་གཉིས་སྔ་མོ་ནས་སྒྲོག་ཙེ་རུ་བཤམས་ཡོད་མོད། འོན་ཏེ། ཐེངས་འདིར་ཡོད་ཚད་
ལ་འགོར་འགྱངས་ཅི་ཡང་མ་བྱས། ཁོ་གཉིས་རིངས་པ་རིངས་པར་ཉལ་ཁང་དུ་འཛུལ་
ཞིང་སོ་སོའི་གདོང་ལ་ཅེར་ནས་རེ་ཞིག་འགོར་རྗེས། ཕན་ཚུན་ལ་དམ་པོར་འཁྱུད། ཁོས་
རིང་ནས་གོམས་པའི་ངག་སྒྲོས་ཤིག་གིས “ལྭ་བ་མར་ཕུད་ཅིག” ཅེས་བཀའ་བཙན་
ཞིག་བབས་ཀྱང་། བུད་མེད་དེས་ཁོའི་བཀའ་བཅག་པར་མ་ཟད། ཕྱིར་ཐའོ་མཱ་སི་ལ་བཀའ་
འབེབས་པར་བྱེད་དེ། “མིན། སྔོན་ལ་ཁྱེད་ཀྱིས་ཕུད་ཅིག”
ཐའོ་མཱ་སི་མོའི་སྐད་ཆ་འདིར་ཧ་ཅང་མི་གོམས་པ་ཞིག་བྱུང་ལ། གློ་བུར་དུ་ཅུང་
བརྟབས་པར་ཡང་གྱུར། མོས་གཞི་ནས་ཁོའི་རྐང་སྣམ་གྱི་སྒྲོག་གུ་འགྲོལ་མགོ་བརྩམས་
བྱུང་། “ལྭ་བ་མར་ཕུད་ཅིག” ཁོས་ཡང་བསྐྱར་འདི་ལྟར་བཀའ་ཞིག་བབས་ཤིང་། དེ་
ནས་བསྟུད་མར་ཐེངས་ཁ་ཤས་ལ་དེ་ལྟར་བརྗོད་ཀྱང་བུད་མེད་དེས་ཡེ་ནས་མ་མཉན་ཙ་ན།
ཁོས་ཀྱང་བཏང་སྙོམས་སུ་མི་འཇོག་ཀ་མེད་བྱུང་། ཐེངས་སྔོན་མའི་རོལ་རྩེད་རྩེ་བ་ནང་
བཞིན་མོས་ཐའོ་མཱ་སིའི་རྐང་སྣམ་མར་དེད་ལ། ཐའོ་མཱ་སིས་ཀྱང་མོའི་སྨད་གཡོག་ག་ལེར་
ཕུད་བྱུང་། དེ་ནས། མོས་ཐའོ་མཱ་སིའི་ཚི་ལེན་ཕུད་ཅིང་ཐའོ་མཱ་སིས་མོའི་སྟོད་གོས་བཤུས་
ཏེ། ཁོ་གཉིས་ཕན་ཚུན་གྱི་ཁ་གཏད་དུ་གོས་མེད་གཅེར་བུར་མངོན། དེ་མ་ཐག ཐའོ་མཱ་
སིའི་ལག་པ་མོའི་ཆུ་ཡིས་བརླན་པའི་གསང་གནས་སུ་བཞག་ཅིང་། དེའི་མུར་ལག་པའི་
སོར་མོ་མོའི་བཤང་སྒོར་ཉུག་ཙམ་ཉུག་ཙམ་བྱས། བུད་མེད་ཀྱི་ལུས་པོའི་གནས་འདི་ནི་ཁོ་
རང་ཆེས་དགའ་ས་དེ་ཡིན། མོའི་བཤང་ལམ་ནི་ཧ་ཅང་འབུར་དུ་ཐོན་འདུག་པས། སྙིགས་
མ་འདྲེན་བྱེད་ཀྱི་རྒྱུ་མ་རིང་བོ་ཞིག་གནས་དེ་རུ་བརྟས་ཏེ་ཡོད་པ་གསལ་བོར་རྟོགས་ཐུབ།
ཁོས་དམ་པོར་བཙུམས་ཤིང་དབྱིབས་ལེགས་པའི་བཤང་སྒོ་དེར་རེག་རེག་བྱེད་བཞིན་
འདུག ཡི་གར་འོང་བའི་ཤའི་ཨ་ལོང་དེ་ལ་གསོ་བ་རིག་པ་རུ་སྡོམ་ཤ་ཞེས་པའི་བརྡ་བྱེད་
པ་ཡིན། ཏག་ཏག་སྐབས་དེར། ཁོས་རང་ཉིད་ཀྱི་འཕོངས་ཤའི་གནས་དེ་ག་ཉིད་དུ་བུད་
མེད་འདིའི་རེག་བྱ་ཚོར་བྱུང་། བུད་མེད་དེས་ནི་མེ་ལོང་དུ་གཟུགས་བརྙན་ཤར་བ་བཞིན་
ཁོའི་བགྱི་བ་ཡོད་ཚད་ལ་ལད་ཟློས་བྱེད་ཅིང་མཆིས།
ཁོ་བོས་བཤད་ཟིན་པ་ལྟར། ཐའོ་མཱ་སི་ཕལ་ཆེར་བུད་མེད་ཉིས་བརྒྱ་ལྷག་ལ(སྒེའུ་
ཁུང་གི་གད་པར་གྱུར་པ་ནས་བཟུང་དེ་བས་ཀྱང་མང་དུ་གྱུར་ཡོད)འགྲོགས་མྱོང་མོད།
འོན་ཏེ། གཟུགས་པོ་ཁོ་ལས་རིང་བའི་བུད་མེད་ཅིག་མངོན་སུམ་དུ་ཁོའི་ཁ་གཏད་དུ་
འགྲེང་ཞིང་། མིག་ཟུང་ཕྱེ་མ་བཙུམ་གྱིས་ཁོའི་བཤང་སྒོར་རེག་མཁན་ཞིག་ལ་ད་ལྟའི་བར་
གཏན་ནས་ཕྲད་མྱོང་མེད། དེ་བས། དོགས་མི་བདེ་བའི་གནས་སྐབས་འདི་ལས་གཡོལ་
ཆེད། ཁོས་མོ་རང་མལ་ཁྲི་རུ་གན་རྐྱལ་དུ་བསྒྱེལ་བྱུང་།
གློ་བུར་དུ་མལ་ཁྲི་རུ་བསྒྱེལ་བ་འདིས་མོ་རེ་ཞིག་ཅི་བྱ་གཏོལ་མེད་དུ་གྱུར་ཅིང་།
ཕྲ་ཞིང་རིང་བའི་གཟུགས་པོ་ག་ལེར་མལ་ཁྲི་རུ་འགྱེལ་བ་ན། གོམས་གཤིས་གང་ཞིག་
གཏོར་བའི་འཚུབ་སྣང་དེ་མོའི་དམར་ཐིག་མང་བའི་ངོ་གདོང་ལས་གསལ་ལེར་མངོན་
བྱུང་། དེའི་མུར། ཐའོ་མཱ་སིའང་མལ་ཁྲི་རུ་བསྡད་ནས་མོའི་པུས་མོ་ནས་བཟུང་ཞིང་། བརླ་
ཁ་ཅུང་ཟད་ཕྱེ་བའི་རྐང་པ་གཉིས་ཀ་མཐོན་པོར་བཀྱགས་ཙ་ན། རྐང་པ་དེ་གཉིས་ནི་
དགྲ་བོར་མགོ་འདོགས་དུས་དམག་མི་ཞིག་གིས་ཡར་བཀྱགས་པའི་དཔུང་བ་གཉིས་དང་
ཡོངས་སུ་མཚུངས།
འཚེར་སྣང་ཆགས་སྲེད་དང་བསྡོངས་ཤིང་། ཆགས་སྲེད་འཚེར་སྣང་ལ་སྦྱིབས་པའི་
འཁྲིག་པ་སྤྱོད་སྟངས་འདིས། ཐའོ་མཱ་སི་ལ་འདོད་པའི་བདེ་བ་བསམ་གྱིས་མི་ཁྱབ་པ་ཞིག་
བསྟབས་འོངས། ཁོ་གཉིས་ཀས་དུས་ཡུན་རིང་བོ་ཞིག་ལ་འཁྲིག་པ་སྤྱད་ཅིང་། འཁྲིག་པ་
སྤྱོད་པའི་གོ་རིམ་དུ། ཁོས་དམར་ཐིག་མང་བའི་བུད་མེད་འདིའི་ངོ་གདོང་ལས། བུད་མེད་
ཅིག་གན་རྐྱལ་དུ་འགྱེལ་དུས་མངོན་སྲིད་པའི་ཞེད་སྣང་གི་རྣམ་འགྱུར་དེ་འཚོལ་གྱིན་
ཡོད་ལ། སུས་ཀྱང་ལད་ཟློས་བྱེད་དཀའ་བའི་རྣམ་འགྱུར་དེས་སྔོན་ཏག་ཏག་ལ་ཐའོ་མཱ་
སིར་འདོད་པའི་ངར་ཤུགས་བསྩལ་མྱོང་།
འཁྲིག་པ་སྤྱད་ཚར་རྗེས། ཁོ་རང་ཁྲུས་ཁང་དུ་སོང་ལ། མོའང་ཁོའི་ཕྱི་བཞིན་འབྲངས་
ནས་བསླེབས་བྱུང་། མོས་འདག་རྫས་གང་དུ་ཡོད་མེད་དང་། ལག་ཕྱིས་གང་དུ་ཡོད་མེད།
ཆུ་ཚ་མོ་ཇི་ལྟར་གཏོང་དགོས་པ་སོགས་རེ་རེ་བཞིན་ཞིབ་མོར་གླེངས་ཡོང་། མོ་དོན་བྱ་
ཙག་ཙིག་འདི་རིགས་ལའང་སུན་སྣང་ཅི་ཡང་མེད་པ་འདིས་ཐའོ་མཱ་སི་ཅུང་ཡ་མཚན་
པར་གྱུར། ཁོས་ངས་གསལ་བོར་ཤེས་སོང་། ང་གཅིག་པུ་ཁྲུས་ཁང་དུ་ཅུང་ཙམ་ལ་འདུག་
འདོད་ཅེས་བཤད།
“ཁྱེད་ཀྱིས་ང་ལ་བལྟ་རུ་འཇུག་མི་འདོད་དམ།” མོས་ཧ་ལམ་ཞུ་བའི་ཚུལ་གྱིས་དེ་
ལྟར་བཤད་བྱུང་།
ཁོས་ཐབས་བརྒྱ་ཇུས་སྟོང་གིས་མོ་རང་ཕྱིར་བསྐྲད་རྗེས། འཕྲལ་མར་གཟུགས་པོ་
བཀྲུས་ཤིང་། ཁྲུས་གཞོང་དུའང་གཅིན་པ་གཅིས། གློ་བུར་དུ། ཁོའི་ཉམས་སྣང་ལ་མོ་
ཁྲུས་ཁང་གི་སྒོ་དྲུང་དུ་ཕར་འགྲོ་ཚུར་འགྲོ་བྱེད་ཅིང་། ནང་དུ་ཡོང་བའི་གླགས་གང་ཞིག་
འཚོལ་བཞིན་པ་ལྟར་སྣང་། ཆུ་སྒོ་བརྒྱབ་པ་ན། ཁོས་ཁང་པ་འདི་མ་གཞིར་དབུགས་རྨེག་
གེར་ཡོད་པ་ཚོར་བྱུང་བས། མོས་ལྐོག་ལྟ་བྱེད་བཞིན་མེད་གྲང་སྙམ་ལ། ཧ་ལམ་སྒོ་གླེགས་
ཀྱི་ཁུང་བུ་གང་ཞིག་ཏུ་མོའི་མཛེས་སྡུག་གི་མིག་འབྲས་གླན་འདུག་པར་ཡང་ཁ་ཚོན་ཆོད་
པ་འདྲ།
མོ་དང་ཁ་འབྲལ་དུས་ཐའོ་མཱ་སིའི་ཁམས་ཧ་ཅང་དྭངས། ཁོས་སྔོན་ཏག་ཏག་གི་བྱུང་
བ་གཙོ་བོ་དག་ལ་ཕྱིར་དྲན་བྱེད་བཞིན་ཕྱིར་དྲན་ཡོད་ཚད་རྫས་འགྱུར་གྱི་སྤྱི་འགྲོས་ཤིག་
ཏུ་གུང་བསྒྲིགས་ཤིང་། སྤྱི་འགྲོས་དེ་ལ་བརྟེན་ནས་བུད་མེད་འདིའི་ཐུན་མོང་མ་ཡིན་པའི
རང་བཞིན (ས་ཡའི་ཆ་གཅིག་གི་མི་འདྲ་ས་དེ)ཕྱོགས་བསྡོམས་བྱས། ཆེས་མཐའ་མར་
ཁོས་སྤྱི་འགྲོས་འདི་འགྲུབ་བྱེད་ཀྱི་གནད་གསུམ་རྙེད་བྱུང་སྟེ།
གཅིག འཚེར་སྣང་དང་བསྡོངས་པའི་ཆགས་སྲེད།
གཉིས། ཐང་ལ་འགྱེལ་དུས་ཀྱི་ཞེད་སྣང་གི་ངོ་གདོང་།
གསུམ། རྐང་པ་གཉིས་ཡར་བཀྱགས་ཚེ། དགྲ་བོར་མགོ་འདོགས་དུས་ཀྱི་དམག་མི་
ཞིག་གི་དཔུང་བ་གཉིས་དང་མཚུངས་པ།
ཁོས་སྤྱི་འགྲོས་འདི་ངག་ནས་ཟློ་བཞིན་བདེ་སྣང་ཁྱད་པར་བ་ཞིག་ཚོར་ཡོང་། ཡང་
བསྐྱར་འཛམ་གླིང་གི་གྲུ་ག་གང་ཞིག་དབང་དུ་བསྡུས་པ་དང་འདྲ་ལ། རྟོག་བཏགས་ཀྱི་གྲི་
ཆུང་ཞིག་གིས་མཐའ་མེད་པའི་འཇིག་རྟེན་གྱི་ཡོལ་བར་སྲུབས་ཀ་ཆུང་ངུ་གཤོག་སོང་བ་
དང་ཡང་གཉིས་སུ་མེད།
ཕལ་ཆེར་སྐབས་དེ་ཤེད་ཅིག་ཏུ། ཐའོ་མཱ་སིར་ད་དུང་དོན་དག་འདི་འདྲ་ཞིག་ཀྱང་
བྱུང་མྱོང་སྟེ། ཁོས་ལོ་ན་གཞོན་པའི་བུད་མེད་ཅིག་ལ་ཐེངས་མང་བོར་དུས་ཆད་བྱས་མྱོང་།
ཁོ་གཉིས་ཀས་དུས་ཆད་བྱ་ཡུལ་ནི་གྲོགས་པོ་རྙིང་བ་ཞིག་གིས་ཁོ་ལ་གཡར་བའི་ཁང་པ་
ཞིག་ཡིན་ལ། ཁང་པ་དེ་ནི་ཉིན་རེའི་ནམ་གུང་བར་དུ་ཐའོ་མཱ་སིར་དབང་བ་ཡིན། ཟླ་ངོ་
གཅིག་གཉིས་ཙམ་སོང་རྗེས། བུད་མེད་ལོ་ཆུང་དེས་ཐའོ་མཱ་སིར་ཁོ་གཉིས་ཀའི་དུས་ཆད་
ཅིག་འདི་ལྟར་གླེངས་བྱུང་སྟེ། “འུ་གཉིས་ཀས་སྒེའུ་ཁུང་གི་གུད་དུ་བཏིངས་པའི་ས
གདན་དེ་རུ་འཁྲིག་པ་སྤྱོད་ཀྱིན་ཡོད་ལ། ཕྱི་རོལ་ཏུ་འབྲུག་སྒྲ་ལྡིར་ལྡིར་དུ་གྲགས་ཤིང་གློག་
དམར་ལམ་ལམ་དུ་འཁྱུག ཆར་རླུང་དྲག་པོའི་ཁྲོད་དུ་འདོད་པའི་དཔལ་ལ་རོལ་བ་ནི་
དངོས་གནས་ལོངས་སྤྱོད་ཅིག་རེད། དེ་ནི་ཇི་འདྲའི་བརྗེད་དཀའ་བ་ཞིག་རེད་ཨང་།”
ཉན་གྱིན་ཉན་གྱིན་དུ། ཐའོ་མཱ་སི་ཅུང་ཟད་ཧ་ལས་པར་གྱུར། ཁོ་གཉིས་ཀས་ས་
གདན་དེ་རུ་འཁྲིག་པ་སྤྱད་པ(གྲོགས་པོ་རྙིང་བ་དེའི་ཁང་པ་རུ་ཏག་ཏག་འབོལ་ཁྲི་རིང་བོ་
གཅིག་མ་གཏོགས་མེད་ལ། ཐའོ་མཱ་སིས་དེ་ནི་ཉལ་ས་བདེ་མོ་ཞིག་མིན་པར་འདོད་ཡོད)
ནི་ངོ་མ་ཡིན། ཁོས་གསལ་བོར་དྲན་གྱིན་འདུག འོན་ཏེ། ཆར་རླུང་དྲག་པོ་དེ་གཞི་ནས
བརྗེད་ངས་རྐུན་པོས་ཁྱེར་ཚར་འདུག འདི་ནི་ངོ་མ་དགོད་བྲོ་བ་ཞིག་རེད། ཁོས་ཐེངས་ཁ་
ཤས་ལ་མོ་དང་མཉམ་དུ་བསྡད་པའི་ངང་ཚུལ་ཇི་བཞིན་དུ་དྲན་འོངས་ལ། ཐ་ན་ཁོ་གཉིས་
ཀས་འཁྲིག་པ་སྤྱོད་སྟངས(མོ་རྒྱབ་རོལ་ནས་སྤྱོད་པར་གཏན་ནས་མི་དགའ)དང་། འཁྲིག་
པ་སྤྱོད་དུས་མོས་རྒྱུན་དུ་བཤད་སྲིད་པའི་སྐད་ཆ།(མོས་ནམ་ཡང་ཐའོ་མཱ་སི་ལ་རང་ཉིད་
ཀྱི་སྟ་ཟུར་ནས་འཛིན་དུ་འཇུག་པ་ལས། མོའི་གདོང་ལ་བལྟ་བའི་སྐབས་གཏན་ནས་མི་
དབྱེ) ད་དུང་མོའི་ཆུ་རས་ཀྱི་བཟོ་ལྟ་སོགས་ཝ་ལེར་དྲན་ཡོང་། ཡིན་ཡང་། ཁོས་ཆར་རླུང་
དྲག་པོ་དེ་ཡེ་ནས་དྲན་གྱིན་མི་འདུག
འདོད་པ་དོན་དུ་གཉེར་བའི་བགྱི་བ་ཇི་སྙེད་ལས། ཏག་ཏག་ཐའོ་མཱ་སིའི་དྲན་ངོགས་
སུ་ཐོགས་ཡོད་པ་ནི་བུད་མེད་དེ་དག་ཇི་ལྟར་འདོད་པའི་ལམ་ལ་བཀྲིས་པའི་བྱུང་བ་
འབའ་ཞིག་ཡིན་ཏེ། ཆེས་ཐོག་མའི་འདོད་པ་སློང་སྟངས་དང་། ཆེས་ཐོག་མའི་བྱིལ་བྱིལ་
བྱེད་ལུགས། ཁོ་གཉིས་ཀས་ཕན་ཚུན་ལ་ལབ་པའི་འཁྲིག་པའི་གཏམ་ཐོག་མ། ད་དུང་ག་
ལེ་ག་ལེར་ཕ་རོལ་པོ་དང་མཉམ་དུ་དགའ་མགུར་སྤྱད་ཅིང་། ཆེས་མཐའ་མར་ཕ་རོལ་པོས་
དང་ལེན་མ་བྱས་པའི་ཚུལ་མིན་གྱི་འདོད་པའི་རོལ་རྩེད་སྣ་ཚོགས། འདི་དག་ལས་གཞན་
རྣམས་ཐའོ་མཱ་སིའི་དྲན་འཛིན་ལས་ཡོངས་སུ་དོར(དེ་ནི་ཚགས་ལ་དྲངས་པ་དང་འདྲ)
འདུག ཆུང་དུ་ན་ཁོས་བུད་མེད་ཆེ་གེ་མོ་ཞིག་ལ་ཆེས་ཐོག་མར་འཕྲད་སའི་གནས་དེའང་
དྲན་གྱིན་མི་འདུག་སྟེ། རྒྱུ་མཚན། ཆེས་ཐོག་མར་འཛོམ་སའི་གནས་དེ་ནི་འཁྲིག་པའི་
དངོས་གཞི་ལ་མི་གཏོགས་པས་སོ།
ལོ་ན་གཞོན་པའི་བུད་མེད་དེས་ཆར་རླུང་དྲག་པོ་དེ་གླེངས་འོངས་དུས་ངོ་གདོང་
འཛུམ་གྱིས་ཁྱོགས་འདུག འོན་ཏེ། ཁོས་མོ་ལ་ལྟ་བཞིན་ཅུང་ཧ་ལས་པར་གྱུར་ལ་ཁ་
སྐྱེངས་པ་ཞིག་ཀྱང་བྱུང་། མཚན་མོ་དེའི་འཁྲིག་པའི་གནས་སྐབས་སུ། མོས་ཡི་གར་འོང་
བའི་བྱུང་བ་གང་ཞིག་ལོངས་སུ་སྤྱད་པ་འདྲ་མོད། འོན་ཀྱང་ཐའོ་མཱ་སིར་མོ་དང་མཉམ་དུ་
ལོངས་སྤྱོད་གང་དེ་མྱོང་བའི་སྐལ་བ་ལྡན་མི་འདུག མཚན་གཞུང་དེའི་ཆར་རླུང་དྲག་པོ་
དེའི་སྐོར་ནས་ཁོ་གཉིས་ཀྱི་དྲན་པ་ལ་ཁྱད་པར་ངེས་ཅན་ཞིག་བྱུང་འདུག་ལ། ཁྱད་པར་དེ་
ལས་དགའ་བ་དང་མི་དགའ་བའི་དབྱེ་མཚམས་ཀྱང་གསལ་བོར་ཕྱེ་ཡོད།
ཐའོ་མཱ་སི་བུད་མེད་དེར་མི་དགའ་འོ་ཞེ་ན། ཐའོ་མཱ་སིས་བུད་མེད་ལོ་ཆུང་དེར་ངོ་
ཚ་ཁྲེལ་མེད་ཀྱི་ལས་བརྩམས་ཏེ། མི་རྣམས་ཀྱིས་བཤད་པ་བཞིན་མོ་རང་འདོད་པའི་རྩེད་
ཆས་ཙམ་དུ་བརྩིས་ཡོད་པ་ནི་ཁྱོན་ནས་མིན་པར། དེ་ལས་ལྡོག་སྟེ། ཁོ་ནི་རང་ཉིད་ཀྱི
མཛའ་མོ་ལ་དགའ་བ་ཇི་བཞིན་བུད་མེད་དེར་དགའ་ཞིང་། མོའི་རང་གཤིས་དང་རྣམ་
དཔྱོད་ལའང་རྗེས་སུ་ཡི་རང་བྱེད་བཞིན་ཡོད། དེར་མ་ཟད། ནམ་ཞིག་མོར་ཐའོ་མཱ་སིའི་
རོགས་རམ་མཁོ་ཚེའང་། ཁོས་ནི་ཅིས་ཀྱང་དུས་ཐོག་ཏུ་མོ་ལ་གྲོགས་དན་བྱ་ངེས། དེ་བས།
བུད་མེད་ལོ་ཆུང་དེར་བརྙས་མཁན་ནི་གཞན་སུ་ཡང་མ་ཡིན་པར། ཐའོ་མཱ་སིའི་དྲན་པ་
ཡིན་ཏེ། འདི་ལ་ཁོར་ཡང་ཐབས་ཤེས་ཅི་ཡང་མེད། དྲན་པའི་འཛིན་སྟངས་ཀྱིས་མོ་རང་
བརྩེ་དུང་ཞེས་པ་དེའི་ཁྱབ་ཁོངས་ནས་ཡལ་བར་དོར་བ་རེད།
དེས་ན། ང་ཚོའི་ཀླད་པ་རུ་གནས་ཁྱད་པར་བ་ཞིག་ཡོད་ཚོད་རེད་ལ། གནས་དེ་ཉིད་
ཀྱི་མིང་ལ་ང་ཚོས་སྙན་ངག་གི་དྲན་པ་ཞེས་བཏགས་ཀྱང་མི་རུང་བ་ཆེར་མེད། དེས་ནི་
ང་ཚོ་མྱོས་པར་བྱེད་པའམ། སྨྲེང་བར་བྱེད་པ། ཡང་ན། ང་ཚོའི་འཚོ་བ་ལ་བདེ་སྐྱིད་སྩོལ་
བའི་དོན་བྱ་ཡོད་དོ་ཅོག་དྲན་ངོགས་སུ་སྲེལ་གྱིན་ཡོད། ཐའོ་མཱ་སིས་ཐུར་བཟའ་ངོ་ཤེས་པ་
ནས་བཟུང་། ཁོའི་སྙན་ངག་གི་དྲན་པ་དེ་རུ་བག་ཆགས་ཞོག་པའི་བུད་མེད་གཅིག་ཀྱང་
བྱུང་མ་མྱོང་ལ། ཆུང་དུ་ན་བག་ཆགས་ཕྲ་མོ་ཙམ་རེ་ཞོག་མཁན་ཞིག་ཀྱང་བྱུང་མྱོང་མེད།
ཐུར་བཟའ་ནི་རྗེ་བོ་གཏུམ་པོ་ཞིག་དང་འདྲ་བར་ཐའོ་མཱ་སིའི་སྙན་ངག་གི་དྲན་པ་
བདག་གིར་བཟུང་སྟེ། དེ་རུ་ཉར་བའི་བུད་མེད་གཞན་དག་གི་བག་ཆགས་ཡོད་ཚད་རྨང་
ནས་བསུབས་ཚར། འདི་ནི་འདྲ་མཉམ་ཞིག་ཡེ་ནས་མིན་ཏེ། ཆར་རླུང་དྲག་པོའི་ཀློང་དུ་
ཁོ་དང་ཆབས་ཅིག་འདོད་པའི་དཔལ་ལ་རོལ་བའི་བུད་མེད་ལོ་ཆུང་དེར་ཐུར་བཟའ་ནང་
བཞིན་སྙན་ངག་གི་རོ་སྙོམ་མེད་པ་ཁྱོན་ནས་མིན། འཁྲིག་པ་སྤྱོད་སྐབས་མོས “མིག་ཚུམས་
དང་། ངའི་སྟ་ཟུར་དམ་པོར་སྡོམས་དང་། ང་ལ་ཉེ་བར་གློན་དང” ཞེས་འཁུན་བུ་འབྱིན་པར་
བྱེད། བུད་མེད་ལོ་ཆུང་འདིས་ཐའོ་མཱ་སིས་འཁྲིག་པ་སྤྱོད་སྐབས་མིག་ཟུང་ཕྱེ་སྟེ། ནན་ཏན་
དང་འཚོལ་ཞིབ་ཀྱི་མིག་འོད་ཅིག་གིས་མོར་བལྟས་འོངས་པ་དེ་བཟོད་མི་ཐུབ་ལ། ཁོས་རྣམ་
ཀུན་ལུས་པོ་ཡར་བཀྱགས་པའི་ཚུལ་གྱིས་མོ་དང་ཤ་འདྲེས་སྤུ་འདྲེས་མི་བྱེད་པ་དེའང་མོས་
བཟོད་མི་ཐུབ། མོས་རང་ཉིད་ཀྱི་ལུས་པོར་ཐའོ་མཱ་སིར་བརྟག་ཏུ་འཇུག་མི་འདོད་པར། ཁོའི་
མིག་ཟུང་བཙུམ་དུ་བཅུག་སྟེ་ཁོ་རང་ཁྲིད་ནས་འདོད་པའི་རྦ་རླབས་ཀྱི་འཇིངས་སུ་ཞུགས་
འདོད། འཁྲིག་པ་སྤྱོད་སྐབས་མོ་ཁ་སྦུབ་ཏུ་གོག་ནས་ཀྱང་སྡོད་མི་འདོད་དེ། འདོད་པའི་
སྟངས་ཀ་དེས་ནི་ཁོ་གཉིས་ཀའི་ལུས་པོ་ཕན་ཚུན་ལ་སྦྱོར་དཀའ་ཞིང་། ཐའོ་མཱ་སིས་ཧ་ལམ་
གོམ་ཕྱེད་ཙམ་གྱི་མཚམས་ནས་མོར་ཞིབ་ལྟ་བྱ་ཆོག་པས། མོ་ཁོ་གཉིས་ཤ་འདྲེས་སྤུ་འདྲེས་སུ་
གླན་དཀའ་བའི་བར་ཐག་དེར་ཧ་ཅང་སུན། མོའི་ཁུ་བས་ས་གདན་བརླན་འདུག་ཀྱང་། མོས་
ད་དུང་རང་ཉིད་ལ་འདོད་པའི་བདེ་བ་ཐོབ་མེད་པར་ཨུ་ཚུགས་བྱེད་དེ། “ངས་འདོད་པའི་
བདེ་བ་ཟེར་བ་མིན། ངས་བདེ་སྐྱིད་ཟེར་བ་ཡིན། བདེ་སྐྱིད་མེད་པའི་འདོད་པའི་བདེ་བ་ནི་
བདེ་བ་ཞིག་ལ་བགྲང་དུ་མེད།" ཡང་གཅིག་བཤད་ན། མོས་ཐའོ་མཱ་སིའི་སྙན་ངག་གི་དྲན་
པ་གང་དེའི་སྒོ་མོ་རྡུང་གིན་ཡོད་མོད། འོན་ཏེ། སྒོ་མོ་དེ་གཞི་ནས་དམ་པོར་གཏན་འདུག་པས།
ཐའོ་མཱ་སིའི་སྙན་ངག་གི་དྲན་པ་རུ་མོས་རང་ཉིད་ལ་དབང་བའི་གནས་མལ་ཞིག་མ་རྙེད་དེ།
མོའི་གནས་མལ་ནི་ཏག་ཏག་ས་གདན་དེའོ།
ཐའོ་མཱ་སི་དང་ཐུར་བཟའི་བརྩེ་དུང་མགོ་བརྩམ་ས་དེ་ནི་ཁོ་དང་བུད་མེད་གཞན་
དག་གི་བརྩེ་བ་མཇུག་བསྒྲིལ་ས་དེ་ཡིན། ཁོ་རང་ཐུར་བཟའ་དང་མཉམ་དུ་བསྡད་པ་ནི་
ཁོའི་བུད་མེད་དོན་དུ་གཉེར་འདོད་པའི་སེམས་ཀྱི་ཀུན་སློང་དེ་དང་འབྲེལ་བ་ཅི་ཡང་
མེད། ཐའོ་མཱ་སིས་ཐུར་བཟའི་ལུས་པོ་ལས་ཅི་ཡང་སྟོན་མི་འདོད་དེ། ཁོའི་མཐོང་ལམ་
དུ། མོ་ནི་གཞི་ནས་ཕྱི་གསལ་ནང་གསལ་དུ་མངོན་ཡོད། བློས་བསླང་གི་གྲི་ཆུང་ཕྱུང་ནས་
འཇིག་རྟེན་ཞེས་པའི་ཕུང་བོ་འདིར་གཤག་བཅོས་མ་བྱས་པའི་ཡར་སྔོན་དུ། ཁོས་རང་
དབང་མེད་པར་མོ་དང་མཉམ་དུ་འཁྲིག་པ་སྤྱད་ཅིང་། འཁྲིག་པ་སྤྱོད་སྐབས་མོས་རྣམ་
འགྱུར་ཇི་འདྲ་ཞིག་མངོན་པར་ཡང་བརྟག་ལོང་མ་བྱུང་བར། ཁོའི་སེམས་པ་གཞི་ནས་
མོའི་ཕྱོགས་སུ་ཤོར་སོང་།
བརྩེ་དུང་གི་གཏམ་རྒྱུད་ནི་རྣམ་ཀུན་ལུས་འབྲེལ་གྱི་རྗེས་ནས་འབྱུང་བ་ཞིག་སྟེ། མོར་
ཚ་བ་རྒྱས་འདུག་པས། ཁོས་ཐུར་བཟའ་བུད་མེད་གཞན་དག་ནང་བཞིན་སླར་མོའི་ཁྱིམ་དུ་
བསྐྱལ་མ་བཏུབ། ཁོས་སྔས་འགྲམ་ནས་མོ་བསྲུངས་ནས་སྡོད་དུས། ཉམས་སྣང་ཞིག་ལ། མོ་
ནི་སུ་ཞིག་གིས་རིན་ཆེན་སྒྲོམ་དུ་བཅུག་ནས་ཆུ་ལ་བསྐྱུར་ཏེ་ཁོའི་འཁྲིས་སུ་བསྐྱལ་བ་ཡིན་
ཨང་སྙམ། ཁོ་བོས་དཔེར་འགོད་པ་ནི་ཉེན་ཁའི་གནས་ཤིག་ཡིན་ཚུལ་གོང་ནས་བཤད་ཟིན་
པ་བཞིན་ཡིན་ཏེ། བརྩེ་དུང་ཞེས་པ་འདིའང་དཔེར་བཀོད་པ་ལས་བྱུང་བ་རེད། ཡང་གཅིག་
བཤད་ན། བུད་མེད་ཅིག་གིས་ང་ཚོའི་སྙན་ངག་གི་དྲན་པ་རུ་མོའི་སྐད་ཆ་ཚིག་གཅིག་
བཞག་པ་ནས་བཟུང་། དོན་དུ་བརྩེ་དུང་ཡང་མགོ་བརྩམས་པ་ཡིན།
ཉེ་ཆར། ཐུར་བཟས་ཡང་བསྐྱར་ཐའོ་མཱ་སིའི་དྲན་ངོགས་སུ་རང་ཉིད་ཀྱི་རྗེས་ཤུལ་
གསར་པ་ཞིག་བཞག་སོང་སྟེ། ཞོགས་པ་དེར། ཐུར་བཟའ་ནམ་རྒྱུན་དང་འདྲ་བར་འོ་མ་
ལེན་དུ་སོང་། ཁོས་སྒོ་ཕྱེ་དུས། མོ་སྒོ་དྲུང་དུ་འགྲེང་འདུག་ལ། པང་དུ་མོའི་སྐེ་དཀྲིས་དམར་
པོ་དེས་གཅུད་པའི་བྱ་རོག་ཅིག་བསྣམས་ནས་འདུག དེ་ནི་ཌེ་བྷི་སི་བཟིའི་བུད་མེད་ཅིག
གིས་བྱིས་པ་ཞིག་པང་དུ་བཟུང་འདུག་པ་དང་ཤིན་ཏུ་མཚུངས། མོའི་མཁུར་མགོ་དང་ཉེ་
ས་རུ། བྱ་རོག་དེས་མཆུ་སྒྲོས་གནམ་ལ་ཀེར་ནས་ཁ་ཆེས་ཆེར་གདངས་འདུག་ལ། དེ་ནི་སུ་
ཞིག་ལ་ཞུ་གཏུག་བྱེད་བཞིན་པ་དང་འདྲ་བར་ཁོས་ནམ་ཡང་བརྗེད་དཀའ་བར་གྱུར།
མོས་ལུས་ཕྱེད་ས་འོག་ཏུ་གསོན་སྦེད་བྱས་པའི་བྱ་རོག་འདི་མཐོང་ཙ་ན། དེ་ནི་སྔོན་ཚེ་
ཁོ་སི་ཁི་པ་རྣམས་ཀྱིས་བཟུང་དམག་ལ་མནར་གཅོད་གཏོང་སྟངས་དང་
ཇི་འདྲའི་མཚུངས་ཨང་སྙམ། “བྱིས་པ་དེ་དག་རེད།” མོས་འདི་ལྟར་བཤད་བྱུང་། སྐད་ཆ་
འདི་ནི་ཏག་ཏག་དོན་དག་འདིར་གསལ་ཁ་བཏོད་པ་ཙམ་ཞིག་མ་ཡིན་པར། འདི་ལས་མིའི་
རིགས་ལ་བཅངས་པའི་སྡང་སེམས་ཤིག་ཀྱང་སྟོན་གྱི་ཡོད་པ་འདྲ། “ཁྱོད་ཀྱིས་དུས་ནམ་
ཡང་བྱིས་པ་མི་དགོས་ཟེར་བས། ད་ནི་ངས་དེའི་སླད་དུ་ཁྱོད་ལ་བཀའ་དྲིན་ཞུ་འདོད།” ཉེ་
ལམ་ཐུར་བཟས་ཁོ་ལ་སྐད་ཆ་འདི་འདྲ་ཞིག་བཤད་མྱོང་བ་ཁོས་དྲན་གྱིན་འདུག
ཁ་སང་། མོས་ད་དུང་ཆང་ཁང་དུ་སྐྱེས་པ་ཞིག་གིས་མོར་བརྙས་བཅོས་བྱས་སོང་ཞེས་
ཐའོ་མཱ་སིར་སྡུག་ཡུས་བཏོན་ལ། སྐྱེས་པ་དེས་མོའི་རིན་གོང་དམའ་བའི་མགུལ་རྒྱན་ནས་
བཟུང་སྟེ། དེ་ནི་སྨད་འཚོང་གི་རྔན་པ་ཡིན་པར་བསྙོན་བཙུགས་ཚུལ་ཡང་ཁོ་ལ་འཁང་ར་
དང་བཅས་བཤད། ཐའོ་མཱ་སིའི་སྣང་ངོར། ཐུར་བཟའ་མི་གཞན་ཞིག་ཏུ་གྱུར་འདུག་ལ།
མི་
གཞན་ཞིག་ཏུ་གྱུར་འདུག་པ་འདི་ནི་བརྙས་བཅོས་བྱས་པའི་དོན་དེ་ལས་ཀྱང་ཚབས་ཆེ་
བར་སྙམ་འོངས། དེ་མ་ཐག ཁོའི་ཡིད་ལ་ལོ་ངོ་གཉིས་ཀྱི་རིང་འདིར་ཁོ་གཉིས་མཉམ་དུ་
སྡོད་པའི་གོ་སྐབས་ཤིན་ཏུ་ཕྲ་བ་འཁོར་ཞིང་། མོའི་ལག་ཟུང་སྙིམ་པར་བཀོད་ནས་མོ་རང་
ལྷོད་ལ་འབབ་ཏུ་འཇུག་པའི་སྐལ་བ་ཡང་དེ་ཙམ་མ་བྱུང་བ་དྲན་པའི་མོད། སེམས་པ་གློ་
བུར་དུ་སྐྱོ་ལྷང་ངེར་གྱུར།
ཞོགས་པར། ཁོའི་སེམས་སུ་དོན་དག་འདི་རིགས་འཁོར་འོངས་ཏེ་བདེ་ལ་འབབ་
ཐབས་ཤིག་ཡེ་ནས་མ་བྱུང་། གཞུང་ལས་ཁང་དུ་བསླེབས་དུས། ལས་སྣེ་ཞིག་གིས་གད་
པ་ཚོར་ཉིན་གཅིག་གི་ལས་ཀ་བཀོད་སྒྲིག་བྱེད་བཞིན་འདུག་ལ། ཐའོ་མཱ་སི་སྒེར་གྱི་དུད
ཁྱིམ་ཞིག་གིས་བོས་འདུག དེ་རིང་། ཁོ་དུད་ཁྱིམ་དེ་གར་སྐྱོད་པའི་ལམ་བར་དུ་སུན་སྣང་
འགོག་མེད་ཅིག་སྐྱེས་བྱུང་།
ཁོས་རང་ཉིད་འབོད་མཁན་ནི་སྔར་བཞིན་བུད་མེད་ཅིག་
ཡིན་ཨང་སྙམ། བར་སྐབས་འདིར་ཁོའི་སེམས་སུ་དྲན་པ་ནི་ཐུར་བཟའ་འབའ་ཞིག་ཡིན་
པས། བུད་མེད་གཞན་དག་ལ་སྤྲོ་བ་ཅི་ཡང་མི་འདུག
དུད་ཁྱིམ་དེའི་སྒོ་ཕྱེ་མ་ཐག ཁོ་ལ་གཞི་ནས་དབུགས་དབྱུང་ལན་གཅིག་བྱུང་། ཁོའི་
ཁ་གཏད་དུ་འགྲེང་འདུག་པ་ནི་ལུས་སྟོད་ཅུང་སྒུར་བའི་སྐྱེས་པ་གཟུགས་རིང་ཞིག་རེད
ལ། སྐྱེས་པ་དེར་ད་དུང་ཧ་ཅང་ཕྲ་བའི་མ་ནེ་རིང་བོ་ཞིག་ཀྱང་འདུག ཁོའི་ཆ་བྱད་འདི་
དག་གིས་ཐའོ་མཱ་སིར་མི་གཞན་ཞིག་དྲན་དུ་བཅུག་སོང་།
“ཨེམ་ཆི་ལགས། ནང་དུ་ཕེབས་རོགས།” ཁོས་འཛུམ་དང་བཅས་འདི་ལྟར་བརྗོད་
ལ། ཐའོ་མཱ་སི་ཁྲིད་ནས་འགྲུལ་ཁང་དུ་ཕྱིན།
དེ་གར་གསར་བུ་ལོ་ཆུང་ཞིག་གིས་ཁོར་བསྒུགས་ནས་འདུག ཁོ་མཐོང་མ་ཐག་
གསར་བུ་དེ་ངོ་མདོག་དམར་པོར་འགྱུར་བཞིན་ཡར་ལངས་ཤིང་། ཁོར་ཕྱོགས་ནས་འཛུམ་
པའི་བཟོ་ལྟ་ཙམ་བཏོད་བྱུང༌།
“ཁྱོད་གཉིས་ཀ་ངས་ངོ་སྤྲོད་བྱ་དགོས་དོན་མི་འདུག་ཨང་།” སྐྱེས་པ་དེས་འདི་ལྟར་
བརྗོད་བྱུང་།
“ག་ལ་དགོས།” ཐའོ་མཱ་སིས་ངོ་གནག་བཞིན་འདི་ལྟར་བརྗོད་ལ། དེ་ནས་གསར་
བུ་དེའི་ཕྱོགས་སུ་ལག་པ་བསྲིངས་བྱུང་། གསར་བུ་དེ་ནི་ཁོའི་བུ་རེད།
མ་ནེ་རིང་བའི་སྐྱེས་པ་དེས་གཞི་ནས་རང་ཉིད་ངོ་སྤྲོད་བྱས་བྱུང་།
“ངས་བལྟས་ནའང་ཁྱོད་ནི་རིག་མྱོང་ཞིག་ཡིན་པ་འདྲ།” ཐའོ་མཱ་སིས་འདི་ལྟར་
བཤད་ལ། དེ་ནས “རེད་རེད། ངས་ཁྱོད་རང་ཤེས་པར་མ་ཟད། ཁྱོད་ཀྱི་མིང་ལ་ཅི་ཞིག་
འབོད་པའང་གསལ་བོར་ཤེས” ཞེས་ལབ་བྱུང་།
འབོལ་ཁྲི་རུ་མར་བསྡད་པ་ན། ཁོ་ཚོའི་བར་དུ་ཅོག་ཙེ་དམའ་མོ་ཞིག་གིས་ཆོད་འདུག
སྐབས་འདིར། ཐའོ་མཱ་སིའི་སེམས་སུ་ཁ་གཏད་ཀྱི་སྐྱེས་པ་འདི་གཉིས་ནི་རང་ཉིད་ཀྱིས་
བསྐྱེད་པ་ཡིན་ཨང་སྙམ་སྟེ། ཆུང་མས་ཁོས་མི་འདོད་བཞིན་དུ་ཁོ་ལ་བུ་ཞིག་བཙས་ཤིང་།
ཉེན་རྟོག་པས་ཁོ་ལ་འདྲི་གཅོད་ཡང་ཡང་བྱས་ཏེ། སྐྱེས་པ་གཟུགས་རིང་སྟོད་སྒུར་ཞིག་གི་
ཤ་ཚུགས་བཙན་གྱིས་བཤད་དུ་བཅུག་པ་རེད།
སེམས་ཀྱི་རྣམ་རྟོག་འདི་རིགས་ལ་གཡོལ་ཆེད། ཁོས “སྒེའུ་ཁུང་གང་ཞིག་ནས་མགོ་
བརྩམས་ན་འགྲིག་གམ” ཞེས་བརྗོད་བྱུང༌།
སྐད་ཆ་འདི་ཐོས་མ་ཐག ཁ་གཏད་ཀྱི་སྐྱེས་པ་དེ་གཉིས་ཧབ་ཆ་དིར་རེར་གྱུར།
རེད་ཨང་། ཁོ་རང་འདིར་འབོད་དོན་ནི་སྒེའུ་ཁུང་དང་འབྲེལ་བ་ཅི་ཡང་མེད་པ་
གསལ་བོ་རེད། ཁོ་ཚོས་ཐའོ་མཱ་སི་འདི་གར་བོས་པ་ནི་སྒེའུ་ཁུང་དབྱི་རུ་འཇུག་པའི་སླད་
དུ་མ་ཡིན་པར། ཁོ་ལ་མགོ་སྐོར་གཏོང་འདོད་པས་རེད། ཁོས་རང་ཉིད་ཀྱི་བུ་ལ་ཁ་གྲགས་
མ་མྱོང་ཞིང་། ལག་འཇུ་བྱས་པའང་ཐེངས་དང་པོ་ཡིན། ཐའོ་མཱ་སིས་ཤེས་པ་ནི་ཏག་ཏག་
ཁོའི་ཤ་ཚུགས་ཡིན་ལ། དེ་བྱིངས་ཀུན་ཐའོ་མཱ་སིར་ཤེས་འདོད་ཀྱང་ཡེ་ནས་མེད། ཁོས་བུ་
དང་འབྲེལ་བའི་དོན་དག་ཅི་ཡང་ཤེས་མི་འདོད་ལ། ཁོའི་སེམས་སུ་བུས་ཀྱང་རང་ཉིད་ལ་
བསམ་ཚུལ་འདི་འདྲ་ཞིག་བཅངས་ཡོད་ན་སྙམ།
“ཇི་འདྲའི་དྲིལ་བསྒྲགས་རི་མོ་ཡག་པོ་ཞིག ཨེ་རེད།” གསར་འགོད་པས་མཐའ་
རྒྱན་ཅན་གྱི་རི་མོ་ཆེན་པོ་ཞིག་སྟོན་བཞིན་དེ་ལྟར་བཤད་ལ། རི་མོ་དེ་ནི་ཐའོ་མཱ་སིའི་ཁ་
གཏད་ཀྱི་རྩིག་ལྡེབས་སུ་བཀལ་འདུག
སྔོན་ཏག་ཏག་ལ་ཁང་པ་འདིའི་ནང་དུ་འཛུལ་ནས་མགོ་བོ་ཡར་བཏེགས་ཙམ་གྱིས་
ཐའོ་མཱ་སིས་རྩིག་ལྡེབས་སུ་རི་མོ་སྣ་ཚོགས་ཤིག་བཀལ་འདུག་པ་མཐོང་ལ། དེ་རུ་འདྲ་པར་
དང་དྲིལ་བསྒྲགས་རི་མོའང་མི་ཉུང་བ་ཞིག་ཡོད་པར་ཡིད་འཇོག་བྱུང་། གསར་འགོད་
པས་ཁོར་བསྟན་པའི་རི་མོ་དེ་ནི1969ལོའི་ལོ་མཇུག་གི་དུས་དེབ་འདི་གའི་འདོན་ཐེངས་
ག་གེ་མོ་ཞིག་ཏུ་བཀོད་འདུག་ཅིང་། སྐབས་དེར་དུས་དེབ་འདི་ཉིད་ད་དུང་ཨུ་རུ་སུའི་
དབང་དུ་གྱུར་མེད། རི་མོ་དེ་ནི1968ལོའི་ཨུ་རུ་སུའི་ནང་འཁྲུག་གི་སྐབས་སུ་མང་ཚོགས་
དམར་དམག་ལ་ཞུགས་པར་སྐུལ་བའི་དྲིལ་བསྒྲགས་རི་མོ་ཞིག་ལ་ལད་ཟློས་བྱས་པ་རེད།
རི་མོ་དེ་རུ། མགོ་ལ་སྐར་མ་རྩེ་ལྔས་བརྒྱན་པའི་དམག་ཞྭ་ཞིག་གྱོན་ཞིང་། མིག་འོད་ཧ་
ཅང་གཟབ་ནན་དུ་མངོན་པའི་དམག་མི་ཞིག་ཁྱོད་ལ་ཕུར་ཚུགས་སུ་ཅེར་ཡོད་ལ། ལག་
པའི་མཛུབ་མོ་ཞིག་ཁྱོད་ལ་དྲང་ཐད་དུ་བཙུགས་ཏེ། གཤམ་དུ “སྤྱི་དམངས་ཡ། ཁྱོད་ད་
དུང་དམར་དམག་ཏུ་ཞུགས་མེད་དམ” ཞེས་ཨུ་རུ་སུའི་ཡི་གེའི་ལམ་ནས་བྲིས་ཡོད་པ་
དེ་ད་ནི “སྤྱི་དམངས་ཡ། ཁྱོད་ཀྱིས《ཡིག་འབྲུ་ཉིས་སྟོང་མ》རུ་མིང་རྟགས་བཀོད་ཡོད་
དམ” ཞེས་པའི་ཆེ་ཁིའི་ཡི་གེ་རུ་བསྒྱུར་འདུག
འདི་ནི་ཧ་ཅང་ལེགས་པའི་ཀུ་རེ་རྩེ་སྟངས་ཤིག་སྟེ། 《ཡིག་འབྲུ་ཉིས་སྟོང་མ》ནི་
ཕུ་རཱ་རྒུའི་དཔྱིད་དཔལ་ཞེས་པའི་ལས་འགུལ་གྱིས་ཆེས་ཐོག་མར་སྤེལ་བའི་བསྒྲགས་
གཏམ་གལ་ཆེན་ཞིག་ཡིན་ལ། དེས་ནི་གུང་ཁྲན་ཏང་གི་ལམ་ལུགས་ཡོད་ཚད་རྩ་བ་ནས་
དམངས་གཙོ་རུ་བསྒྱུར་དགོས་པའི་བླང་བྱ་བཏོན་ཡོད། ཤེས་ལྡན་མི་སྣ་སྐོར་ཞིག་གིས་དེ་
རུ་མིང་རྟགས་བཀོད་ཅིང་། དེའི་མུར་མི་སེར་དཀྱུས་མ་དག་གིས་ཀྱང་རིམ་བཞིན་མིང་
རྟགས་བཀོད་པ་ན། མིང་རྟགས་བཀོད་པའི་ཁ་གྲངས་ནི་བགྲང་གིས་མི་ལང་བ
་བ་ཞིག་བྱུང་།
དམར་དམག་གིས་བྷོ་ཧེ་མུས་ཡ་རུ་བཙན་འཛུལ་བྱས་ནས་ཆབ་སྲིད་ཀྱི་དྲག་གནོན་མགོ་
བརྩམས་པ་ན། སྤྱི་དམངས་ཀུན་གྱི་མིག་མདུན་དུ་ལྷགས་པའི་གནད་དོན་ཞིག་ནི “ཁྱོད་
ཀྱིས《ཡིག་འབྲུ་ཉིས་སྟོང་མ》རུ་མིང་རྟགས་བཀོད་ཡོད་དམ” ཞེས་པ་འདི་རེད་ལ། རྒྱ་ལ་
བཀོད་ཡོད་ཚེ། འཕྲལ་མར་ལས་གནས་ནས་དབྱུང་བ་དེའོ། །
“དངོས་གནས་རི་མོ་ཡག་པོ་ཞིག་རེད། ངས་རི་མོ་འདི་གསལ་བོར་དྲན་གྱིན་
འདུག” ཐའོ་མཱ་སིས་དེ་ལྟར་བཤད་བྱུང་།
གསར་འགོད་པ་འཛུམ་ཙམ་བྱས་མུར། “དམར་དམག་གི་འཐབ་མོ་པས་ང་ཚོའི་
ཁ་བརྡ་ལ་ཉན་མེད་པར་སྨོན” ཞེས་བརྗོད་ལ། དེ་ནས་ཁོས་ཅུང་ནན་ཏན་གྱི་སྒྲོས་ཤིག་
གིས “ཨེམ་ཆི་ལགས། འདི་ནི་ངའི་ཁྱིམ་མིན་པ་གསལ་བོར་རྟོགས་དགོས། འདི་ནི་གྲོགས་
པོ་ཞིག་གི་ཁང་པ་ཡིན། གཅིག་ཏུ་ན་ཉེན་རྟོག་པས་སྐབས་འདིར་ང་ཚོའི་སྐད་ཆ་ལ་ལྐོག་
ཉན་བྱེད་བཞིན་ཡོད་ཀྱང་སྲིད། ངོ་མ་ཡིན། གལ་སྲིད་ཁྱེད་རང་ངའི་ཁྱིམ་དུ་འོངས་པ་
ཡིན་ན། སེམས་བདེ་མོ་བྱོས་དང་ཆོག” ཅེས་ཁ་གསབ་ཅིག་བྱས་བྱུང་།
དེ་ནས། ཁོའི་སྐད་གདངས་ཅུང་ལྷོད་ལ་བབས་ཏེ “འོན་ཏེ། ངས་བསམས་ན་ང་ཚོར་
གཞན་ལ་གསང་དགོས་པའི་དོན་ཞིག་ཀྱང་མེད་པར་སྙམ། གཞན་ཡང་། བསམ་བློ་རེ་
ཐོངས་དང་། ལྐོག་ཉན་གྱི་ལས་འདི་མ་འོངས་པའི་ཆེ་ཁིའི་ལོ་རྒྱུས་སྨྲ་བ་དག་ལ་མཚོན་ན་
དོན་བཟང་ཞིག་ཀྱང་ཡིན། ཁོ་ཚོས་ཉེན་རྟོག་པའི་ཡིག་ཚགས་ལས་ཤེས་ལྡན་མི་སྣ་ཡོད་
ཚད་ཀྱི་ལོ་རྒྱུས་ཇི་བཞིན་དུ་རྙེད་ཐུབ་སྟེ། ཡོད་ཚད་སྒྲ་ཐག་ཏུ་ཕབ་ནས་ཉར་ཡོད་པ་རེད།
རྩོམ་རིག་ལོ་རྒྱུས་སྨྲ་བ་ཞིག་གིས་ཝོ་ཐེ་ཨར་དང་བྷེལ་བཟའ་ཁི།
ཐའོ་སི་ཐོ་ཨེ་སོགས་ཀྱི་འདོད་པའི་བྱུང་བ་བསྐྱར་དུ་བྲི་དགོས་ཚེ། དཀའ་
ངལ་ཇི་འདྲ་ཞིག་ཡོད་པ་ཁྱེད་ཀྱིས་མཁྱེན་གསལ་རེད། ཡིན་ཡང་། ང་ཚོ་ཆེ་ཁིའི་རྩོམ་པ་
པོ་རྣམས་ལ་དེའི་ཕྱོགས་ཀྱི་སེམས་ཁྲེལ་ཅི་ཡང་མི་དགོས་ཏེ། ཐ་ན་དངན་པ་ཕྲ་མོ་ཞིག་
འཐེན་པ་ཚུན་ཆད་སྒྲ་རུ་ཕབ་སྟེ་ཡོད་པ་རེད” ཅེས་བཤད་བྱུང་།
དེའི་མུར། ཁོས་གྱང་སྲུབས་སུ་ཉན་ཆས་ཤིག་བསྐུངས་ཡོད་པའི་ཟོལ་གྱིས “སྐུ་
ཞབས་རྣམ་པ། སྐབས་འདིར་ཡང་ངས་ནམ་རྒྱུན་བཞིན་ཁྱོད་ཚོའི་ལས་ཀ་ལ་རྒྱབ་བསྐྱོར་
བྱ་སྲིད་པར་མ་ཟད། རང་ཉིད་དང་མ་འོངས་པའི་ལོ་རྒྱུས་སྨྲ་བ་དག་གི་ཚབ་བྱས་ཏེ་ཁྱོད་
ཚོར་བཀའ་དྲིན་ཞུ་རྒྱུ་ཡིན” ཞེས་སྐད་གསང་མཐོན་པོས་སྨྲས་བྱུང་།
ཁོས་འདི་ལྟར་བཤད་མ་ཐག་ཁོ་ཚོ་གསུམ་གར་གློ་བུར་དུ་དགོད་ཁ་ཤོར་སོང་། དེ་ནས་
གསར་འགོད་པས་མུ་མཐུད་དུ་ཁོའི་དུས་དེབ་ཇི་ལྟར་བཀག་སྡོམ་བྱས་པའི་བརྒྱུད་རིམ་
དང་། དྲིལ་བསྒྲགས་རི་མོ་འདི་བློས་བསླང་བྱེད་མཁན་གྱི་རི་མོ་པ་དེས་ད་ལྟ་ཅི་ཞིག་བྱེད་
བཞིན་ཡོད་མེད། ཆེ་ཁིའི་རི་མོ་པ་གཞན་དག་དང་རྟོག་གེ་པ། རྩོམ་པ་པོ་དག་གིས་ད་ལྟ་ཅི་
ཞིག་བྱེད་བཞིན་ཡོད་མེད་སོགས་ཞིབ་ཏུ་གླེངས་ཡོང་། ཨུ་རུ་སུས་བཙན་འཛུལ་བྱས་རྗེས།
མི་དེ་དག་སུ་ཡིན་ཡང་དབྱེར་མེད་ངང་ལས་གནས་ནས་ཕྱུང་སྟེ། སྒེའུ་ཁུང་གི་གད་པ་
དང་། རླངས་འཁོར་ལ་ལྟ་མཁན། མཚན་གྱི་སྒོ་སྲུང་། སྤྱི་པའི་སྡོད་ཁུལ་གྱི་ཁྲོ་ཐབ་སྐོལ་
མཁན་སོགས་སུ་གྱུར་ཡོད་ལ། གླ་གཏོང་གི་ཁ་ལོ་པར་གྱུར་པ་ནི་ལས་ཀ་ཡག་ཤོས་སུ་བརྩི་
ཆོག་སྟེ། ལས་ཀ་འདིར་ད་དུང་ལྟག་སྒོ་བརྒྱུད་དགོས་པ་རེད།
གསར་འགོད་པའི་སྐད་ཆ་ལ་ཉན་རིན་མེད་པ་ནི་མིན་མོད། འོན་ཏེ། ཐའོ་མཱ་སིའི་
དམིགས་པ་སྐྱེས་པ་དེའི་ཁ་བརྡའི་ཕྱོགས་སུ་ཅིས་ཀྱང་འཁོར་མ་ཐུབ། སྐབས་འདིར་ཁོའི་
ཡིད་ལ་བརྣགས་པ་ནི་རང་ཉིད་ཀྱི་བུ་འབའ་ཞིག་རེད། ཉེ་བའི་ཟླ་འགའི་རིང་ལ་ཁོ་རྣམ་ཀུན་
ཕྱི་རོལ་ནས་རང་ཉིད་ཀྱི་བུ་ལ་ཕྲད་འོངས་པ་དེ་ད་ལྟ་བལྟས་ཡོང་ན་སྟེས་དབང་ཞིག་མིན་པ་
ཧ་ཅང་གསལ། འདི་ལས་ཀྱང་ཧ་ལས་པ་ནི་ཁོའི་བུ་གནོད་འཚེ་ཐེབས་པའི་གསར་འགོད་པ་
དང་ལྷན་དུ་ཡོད་པ་དེ་རེད། ཐའོ་མཱ་སིའི་ཆུང་མ་སྔོན་མ་ནི་གུང་ཁྲན་པ་རྣལ་མ་ཞིག་ཡིན་
པས། ཁོས་རང་ཉིད་ཀྱི་བུ་ལའང་མོའི་ཤན་ཤུགས་ཐེབས་སོང་བར་རིགས་འདེད་བྱས། དྲང་
མོར་བཤད་ན། བུ་འདི་ལ་ཐའོ་མཱ་སི་རྒྱུས་མངའ་ཅི་ཡང་མེད་པས། ཁོས་ཁོ་མ་བུ་གཉིས་ཀའི་
འབྲེལ་བ་ཇི་འདྲ་ཡིན་མིན་སོགས་དྲིས་ཀྱང་མི་རུང་བ་ཅི་ཡང་མེད་མོད། འོན་ཏེ། མི་ཆ་མེད་
ཅིག་གི་དྲུང་ནས་གནད་དོན་འདི་རིགས་འདྲི་བ་ནི་ཅུང་འོས་འཚམས་ཤིག་མིན་པ་འདྲ།
ད་ནི་གསར་འགོད་པའི་སྐད་ཆ་དོན་གྱི་གནད་ཀ་རུ་བབས་བྱུང་། ཁོས་ད་ལྟ་སོ་སོའི་
ལྟ་ཚུལ་ཙམ་བསྲུང་བའི་ཆེད་དུ་འཛིན་བཟུང་བྱས་པའི་མིའང་ཇེ་མང་ནས་ཇེ་མང་ཡིན་
ཚུལ་བརྗོད་ཅིང་། “མདོར་ན། ང་ཚོས་དངོས་གནས་དོན་གང་ཞིག་བསྒྲུབས་ན་སྙམ།”
ཁོས་སྐད་ཆ་འདིས་རང་ཉིད་ཀྱི་ཁ་བརྡའི་མཇུག་བསྡུས་བྱུང་།
“ཁྱོད་ཚོས་ཅི་ཞིག་བསྒྲུབ་བསམས་པ་ཡིན།” ཐའོ་མཱ་སིས་དེ་ལྟར་དྲིས་བྱུང་།
ཏག་ཏག་སྐབས་འདིར། ཐའོ་མཱ་སིའི་བུས་ཁ་གྲགས་བྱུང་། འདི་ནི་ཁོས་ཐེངས་དང་
པོར་བུའི་སྐད་ཆ་ཐོས་པ་ཡིན་ཞིང་། ཧ་ལས་པ་ཞིག་ལ་བུས་སྐད་ཆ་ལབ་དུས་ཅུང་ཟད་
ལྐུགས་འགྲོ་ཡི་འདུག
“ང་ཚོས་ཤེས་གསལ་ལྟར་ན།” བུས་མུ་མཐུད་དུ་བཤད་རྒྱུར “ཆབ་སྲིད་ཉེས་ཅན་
དག་གིས་སྡིག་སྡུག་མནར་གཅོད་མང་དུ་མྱོང་བཞིན་འདུག་ལ། རེ་ཟུང་གི་གནས་ཚུལ་དེ་
བས་ཀྱང་ཚབས་ཆེན་རེད། དེ་བས། ང་ཚོས་རེ་ཞུ་ཡི་གེ་ཞིག་འབྲི་རྩིས་ཡོད་ཅིང་། དེ་རུ་ཆེ་
ཁིའི་ཤེས་ལྡན་པ་མིང་གྲགས་ཅན་ནམ། མིག་སྔར་ཅུང་ངོ་སོ་ཡོད་པ་དག་ལ་མིང་རྟགས་འགོད་
དུ་འཇུག་འདོད། གཅིག་ཏུ་ན་འདི་ནི་དོན་བཟང་ཞིག་ཡིན་ཡང་སྲིད” ཅེས་བཤད་བྱུང་།
མ་རེད། འདི་ནི་སྨྲ་ལྕེ་ལྐུགས་པ་ལྟ་བུ་ཞིག་ཡེ་ནས་མ་རེད། འདི་ནི་དེ་བས་ཀྱང་
སྐྱིགས་བུ་འབྱིན་པ་དང་གཉིས་སུ་མི་འདུག ཁོའི་སྐད་ཆ་ཧ་ཅང་དལ་ཞིང་། ཡིག་འབྲུ་
རེ་ལ་བཤད་མཚམས་རེ་འཇོག་པས་དེ་ནི་གང་ཞིག་ནན་གྱིས་རྣོན་གྱིན་པ་དང་ཡོངས་སུ་
མཚུངས། ཁོས་ཀྱང་རང་ཉིད་ཀྱི་བཤད་སྒྲོས་འདིར་ཡིད་འཇོག་བྱུང་སོང་བ་འདྲ་སྟེ། སྔོན་
ཏག་ཏག་ལ་སོར་ཆུད་པའི་ངོ་མདངས་དེ་མ་ཐག་དམར་པོ་དམར་རྐྱང་དུ་གྱུར་སོང་།
“ཁྱོད་ཚོས་ང་འབོད་དོན་ནི་ངའི་ཆེད་ལས་འདིའི་ཁྱབ་ཁོངས་སུ་ཡོད་པའི་མི་སྣ་
གྲགས་ཅན་རེ་ངོ་སྤྲོད་བྱ་རུ་འཇུག་བསམས་པ་ཡིན་ནམ།” ཐའོ་མཱ་སིས་འདི་ལྟར་དྲིས་བྱུང་།
“མིན།” གསར་འགོད་པ་དགོད་ཞོར་དུ “ང་ཚོར་མཁོ་བ་ནི་ཁྱེད་ཀྱི་མཛུབ་སྟོན་
མིན་པར་མིང་རྟགས་ཡིན" ཞེས་བཤད་བྱུང་།
ཁོས་ཡང་བསྐྱར་གཟི་བརྗིད་གང་ཞིག་ཚོར་བྱུང་ལ། ཡང་བསྐྱར་བདེ་སྐྱིད་ཅེས་པ་
དེའང་ཚོར་བྱུང་། མི་རྣམས་ཀྱིས་ད་དུང་ཁོ་རང་ཕྱི་ནད་ཚན་ཁག་གི་སྨན་པ་ཞིག་ཡིན་
པ་བརྗེད་མེད་པ་འདྲ་ཨང་། ཁོས་ཁེངས་སྐྱུང་དང་བཅས “ཞིབ་ཏུ་སོམས་དང་། ཁོ་ཚོས་
ང་རང་སྨན་ཁང་ནས་ཕྱིར་བསྐྲད་པ་འདིས་ང་ནི་མིང་དུ་གྲགས་པའི་སྨན་པ་ཞིག་ཡིན་པ་
མཚོན་མི་ཐུབ་ཨང” ཞེས་བཤོལ་བའི་ཁུལ་ཙམ་བྱས།
“ང་ཚོས་ཁྱེད་ཀྱིས་ངེད་དུས་དེབ་ཏུ་སྤེལ་བའི་རྩོམ་ཡིག་དེ་ནམ་ཡང་བརྗེད་མི་
སྲིད།” གསར་འགོད་པ་ཐའོ་མཱ་སིར་ཕྱོགས་ནས་འཛུམ་བཞིན་དུ་དེ་སྐད་སྨྲས།
བུས་ཀྱང་སྐད་དམའ་མོས “ངོ་མ་རེད” ཅེས་བཤད་བྱུང་ལ། ཁོའི་སྐད་ཆ་དེ་རུ་དགའ་
བ་ངེས་ཅན་ཞིག་འདྲེས་ཡོད་མོད། འོན་ཏེ། ཐའོ་མཱ་སིས་དགའ་བ་དེ་ཅིས་ཀྱང་ཚོར་མ་བྱུང་།
“ངས་བལྟས་ན།” ཐའོ་མཱ་སིས་འདི་ལྟར་བཤད་ཅིང་། དེ་ནས་མུ་མཐུད་དུ “ངས་
བལྟས་ན་ངའི་མིང་རེ་ཞུ་ཡི་གེ་རུ་བཀོད་པ་ཙམ་གྱིས་ཉེས་ཅན་དག་ལ་རྔོ་མི་ཐོགས་པར་
འདོད། དེ་ལས་ད་ལྟ་སྲིད་གཞུང་གིས་རྩིས་མཐོང་ཆེ་ཞིང་། དབང་འཛིན་པ་དག་ལའང་ཤན་
སྟོབས་ཅུང་ཟད་ཡོད་པའི་མི་དག་གིས་མིང་རྟགས་དགོས་པར་སྙམ” ཞེས་བཤད།
“ཁོ་ཚོས་ནི་ཅིས་ཀྱང་མི་རྟགས་དགོད་དགོས་པ་རེད།” གསར་འགོད་པས་འདི་
ལྟར་ལབ་རྗེས་དགོད་ཙམ་བྱེད།
ཐའོ་མཱ་སིའི་བུ་ཡང་མཉམ་དུ་བགད་བྱུང་། དེ་ནི་གཞི་ནས་སྤྱི་ཚོགས་འདིའི་ངོ་བོ་
རྟོགས་ཟིན་པའི་སྐྱེས་པ་བསམ་ཤེས་ཤིག་གི་དགོད་སྟངས་རེད། ཁོས་དེའི་མུར “འོན་ཏེ།
མི་དེ་དག་གིས་མིང་རྟགས་ཡེ་ནས་དགོད་མི་སྲིད" ཅེས་སྨྲས་བྱུང་།
གསར་འགོད་པས་མུ་མཐུད་དུ “དེ་ལྟ་མོད་ཀྱང་། ང་ཚོས་མི་དེ་དག་རང་དགར་
འཇོག་མི་སྲིད་ལ། ང་ཚོ་ནི་ཁོ་ཚོའི་ངོ་སོ་ལ་གནོད་ཀྱིས་དོགས་པའི་ལྷག་བསམ་ཅན་ཏག་
ཏག་ཀྱང་མིན” ཞེས་བཤད་ཅིང་། དེ་ནས “ཁྱེད་ཀྱིས་ཁོ་ཚོའི་ཁ་གཡར་སྟངས་དེ་དག་གོ
ཐུབ་ན་ཅི་མ་རུང་། དེ་ནི་དངོས་གནས་ཧ་ལས་པ་ཞིག་ཡིན” ཞེས་ལབ་བྱུང༌།
ཐའོ་མཱ་སིའི་བུ་དགོད་ཞོར་དུ་འཐད་པའི་བརྡ་བསྟན།
“མི་དེ་དག་གིས་ཁ་ནས་ང་ཚོའི་ལས་ཀ་འདིར་འཐད་པའི་རྣམ་འགྱུར་འཛིན་པ་
སྨོས་ཅི་དགོས། ཡིན་ཡང་། ཁོ་ཚོས་འདི་ལས་ཚུལ་མཐུན་དང་བདེ་འཇགས་ཀྱི་ཐབས་ལམ་
གཞན་ཞིག་བརྒྱུད་ན་ལེགས་པར་བརྗོད་ངེས། ཁོ་ཚོ་མིང་རྟགས་འགོད་པར་སྐྲག་ཅིང་།
གལ་སྲིད་མ་བཀོད་ཚེ་ང་ཚོས་ཁོ་ཚོར་རྣམ་འགྱུར་ཇི་འདྲ་ཞིག་འཛིན་པར་ཡང་སྐྲག་གིན་
ཡོད་པ་རེད།” གསར་འགོད་པས་མུ་མཐུད་དུ་འདི་ལྟར་བཤད་བྱུང་།
ཐའོ་མཱ་སིའི་བུ་དང་གསར་འགོད་པ་གཉིས་ཀ་མཉམ་དུ་བགད་བྱུང་།
གསར་འགོད་པས་ཐའོ་མཱ་སིའི་ཕྱོགས་སུ་ཤོག་ལྡེབ་ཅིག་བསྲིངས་འོངས་ལ། དེ་རུ་
ཡིག་ཚོགས་བསྐྱུངས་ཤིང་ཧ་ཅང་བསྟི་བསྟང་གི་ཚིག་གིས་སྤྱི་མཐུན་རྒྱལ་ཁབ་ཀྱི་གཙོ་
འཛིན་ལ་ཆབ་སྲིད་ཉེས་ཅན་དག་བཙོན་གྲོལ་གཏོང་དགོས་པའི་རེ་བ་ཞུས་འདུག
ཐའོ་མཱ་སིས་ལམ་སང་དོན་འདིར་བསམ་བློ་བཏང་བྱུང་། ཆབ་སྲིད་ཉེས་ཅན་དག་
བཙོན་ལས་སྒྲོལ་ཐུབ་ཚེ་དེ་ནི་དོན་བཟང་ཞིག་རེད། འོན་ཏེ། རྒྱལ་ཁབ་ཀྱིས་ལས་གནས་
ནས་ཕྱུང་བའི་མི་ཞིག་གིས་སྤྱི་མཐུན་རྒྱལ་ཁབ་ཀྱི་གཙོ་འཛིན་ལ་རེ་བ་ཞུས་ཚེ། ཆབ་སྲིད་
ཉེས་ཅན་དག་བཙོན་ལས་ཐར་སྲིད་དམ། མི་སྲིད་དེ། རེ་ཞུ་ཡི་གེ་འདི་རིགས་ལ་མཇུག་
འབྲས་གཅིག་མ་གཏོགས་མེད། དེ་ནི་ཆབ་སྲིད་ཉེས་ཅན་དག་བཙོན་ལས་མི་གཏོང་བར་
མ་ཟད། གཏོང་རྩིས་ཡོད་པ་དག་ཀྱང་ད་ནི་བཙོན་གྲོལ་གྱི་དུས་ཡུན་ཕྱིར་བསྒྱང་ངེས།
“དམིགས་ཡུལ་གཙོ་བོ་ནི་རྒྱལ་ཁབ་འདིར་ད་དུང་ཞུམ་པ་མེད་པའི་མི་སྐོར་ཞིག་
ཡོད་པ་སྐྱེ་བོ་ཀུན་ལ་ཤེས་སུ་འཇུག་རྒྱུ་དེ་ཡིན་ཞིང་། སོ་སོའི་ལངས་ཕྱོགས་ཇི་ལྟར་འཛིན་
དགོས་པ་དང་། ཤ་དང་རྨེན་གྱི་དབྱེ་བ་གསལ་བོར་ཕྱེད་དགོས་པ་དེ་ཡིན།” བུས་ཐའོ་མཱ་
སིའི་རིགས་ལམ་འཁྲུག་ཏུ་བཅུག་སོང་།
ཐའོ་མཱ་སིས་ཡང་བསྐྱར་བསམ་བློ་བཏང་། རེད། ནོར་མི་འདུག འདི་ནི་ཆབ་སྲིད་
ཉེས་ཅན་དང་འབྲེལ་བ་ཅི་ཞིག་ཡོད་དམ། ཉེས་ཅན་བཙོན་ལས་སྒྲོལ་བ་དང་ཤ་དང་རྨེན་
གྱི་དབྱེ་བ་དགར་རྒྱུ་དེ་དོན་བྱ་ཐ་དད་པ་གཉིས་རེད།
‘ཨེམ་ཆི་ལགས། ཁྱེད་རང་ཐེ་ཚོམ་སྐྱེ་བཞིན་འདུག” གསར་འགོད་པས་དེ་ལྟར་
བཤད་བྱུང་།
རེད། ཁོ་རང་ཐེ་ཚོམ་སྐྱེ་བཞིན་འདུག ཡིན་ཡང་ཁོའི་ངག་ནས་དེ་ལྟར་བཤད་མ་
ཕོད་དེ། དྲིལ་བསྒྲགས་རི་མོའི་ངོས་ཀྱི་འཐབ་མོ་པ་དེས་ཁ་གཏད་ཀྱི་རྩིག་ལྡེབས་སུ་ཁོ་ལ་
མཛུབ་མོ་བཙུགས་ཏེ “ཁྱོད་ད་དུང་དམར་དམག་ཏུ་ཞུགས་པར་ཐེ་ཚོམ་སྐྱེ་བཞིན་ཡོད་
དམ” ཞེས་པའམ། “ཁྱོད་ཀྱིས་ད་དུང《ཡིག་འབྲུ་ཉིས་སྟོང་མ》རུ་མིང་རྟགས་བཀོད་མེད་
དམ” ཞེས་པ། ཡང་ན། “ཁྱོད་ཀྱིས《ཡིག་འབྲུ་ཉིས་སྟོང་མ》རུ་མིང་རྟགས་བཀོད་ཡོད་
དམ” ཞེས་པ། ད་དུང “ཁྱོད་ཀྱིས་རེ་ཞུ་ཡི་གེ་རུ་མིང་རྟགས་འགོད་མི་འདོད་དམ” ཞེས་
པ་སོགས་གང་ཡིན་ཡང་། འདི་ནི་མཐར་གཏུགས་ན་འཇིགས་སྐུལ་འབའ་ཞིག་རེད།
ཆབ་སྲིད་ཉེས་ཅན་དག་བཙོན་ལས་གཏོང་དགོས་པར་འདོད་ཀྱང་རེ་ཞུ་ཡི་གེ་རུ་
མིང་རྟགས་འགོད་མི་འདོད་པའི་མི་དེ་དག་ལ། གསར་འགོད་པས་སྔོན་ཏག་ཏག་ལ་རང་
ཉིད་ཀྱི་རྣམ་འགྱུར་གསལ་བོར་བསྟན་ཟིན་ཏེ། ཁོ་ཚོས་བཤད་པའི་རྒྱུ་མཚན་དག་ནི་ཁ་
གཡར་ས་འབའ་ཞིག་རེད་ལ། དེའི་ཤུགས་ནས་ཁོ་ཚོ་མི་སྡར་མ་ཏག་ཏག་ཡིན་པ་མཚོན་
ཡོད། འོ་ན། ད་ནི་ཐའོ་མཱ་སིས་ཅི་ཞིག་བཤད་དགོས་སམ།
ཁུ་སིམ་མེར་རེ་ཞིག་འདས་རྗེས། ཐེངས་འདིར་ཐའོ་མཱ་སིའི་དགོད་སྒྲས་ཁང་མིག་འདིའི་
ལྷིང་འཇགས་དཀྲོགས་བྱུང་སྟེ། ཁོས་རྩིག་ལྡེབས་ཀྱི་རི་མོ་དེ་སྟོན་བཞིན “མི་ཀན་ལ་ལྟོས་
དང་། ཁོས་ང་ལ་མིང་རྟགས་འགོད་དམ་མི་འགོད་ཅེས་འཇིགས་སྐུལ་བཞིན་འདུག ཁོས་
འདི་ལྟར་བལྟས་བསྡད་ཚེ་ངས་ངོ་མ་བསམ་བློ་གཏོང་ཐབས་མི་འདུག” ཅེས་བཤད་བྱུང་།
ཐའོ་མཱ་སིས་འདི་ལྟར་བཤད་མ་ཐག ཁོ་གསུམ་ག་རེ་ཞིག་ཧབ་ཆ་དིར་རེར་སོང་།
དེ་ནས་ཐའོ་མཱ་སིས་མུ་མཐུད་དུ “ཧ་ཅང་བཟང་གི འོན་ཏེ་ངས་ད་དུང་བསམ་བློ་ཞིག་
གཏོང་དགོས་ཀྱི་འདུག ང་ཚོ་ཉིན་འགའི་རྗེས་ནས་ཐུག་ན་ཇི་འདྲ་རེད” ཅེས་བཤད།
“ངའང་ཁྱེད་ལ་ཐུག་འདོད་ཤིན་ཏུ་ཆེ།” གསར་འགོད་པས་འདི་ལྟར་ལབ་ཅིང་། དེ་
ནས “འོན་ཏེ། རེ་ཞུ་ཡི་གེ་ལ་དུས་ཚོད་མང་བོ་ཞིག་མི་འདུག ང་ཚོས་སང་ཉིན་ཡི་གེ་
འདི་གཙོ་འཛིན་ལ་དབུལ་རྩིས་ཡོད” ཅེས་བཤད་བྱུང་།
“སང་ཉིན་ཟེར་རམ།”
ཐའོ་མཱ་སིའི་ཡིད་ལ་ཉེན་རྟོག་པ་བརྒྱགས་པ་དེ་འཁོར་བྱུང་། ཁོས་ཀྱང་སྔོན་མར་ཤོག་
ལྷེ་ཞིག་ཁོ་ལ་གཏད་དེ་མ་ནེ་ཕྲ་ཞིང་རིང་བའི་སྐྱེས་པ་འདི་ཐེར་འདོན་བྱ་རུ་བཅུག་མྱོང་།
ད་ལྟ། མི་ཚང་མས་བཙན་ཤེད་ཀྱིས་ཁོས་བྲིས་པ་མིན་པའི་ཡི་གེ་ཞིག་ཏུ་ཁོ་ལ་མིང་རྟགས་
དགོད་དུ་བཅུག་འོངས།
“དེ་འདྲ་ཞིག་ཡིན་ཚེ། ད་ནི་བསམ་བློ་གཏོང་དགོས་དོན་མི་འདུག་ཨང་།” སྐབས་
འདིར་ཐའོ་མཱ་སིའི་བུས་འདི་ལྟར་བརྗོད་བྱུང་།
ཁོའི་སྐད་ཆའི་ཚིག་ཤིན་ཏུ་རྣོ་ཡང་། སྐད་གདངས་ནི་ཕལ་ཆེར་ཞུ་བ་བྱེད་པ་དང་
འདྲ། ཐེངས་འདིར། ཁོ་གཉིས་ཀ་ཕན་ཚུན་ལ་ཅེར་ནས་འདུག་ཅིང་། བུས་རྣམ་རིག་
བསྒྲིམས་ནས་གང་ཞིག་ཏུ་བལྟས་འདུག་པའི་སྐབས་སུ། ཁོའི་གཡོན་ཕྱོགས་ཀྱི་ཡ་ཁ་ཡར་
འགྱོགས་ཙམ་འགྱོགས་ཙམ་བྱས་འོངས་པ་ཐའོ་མཱ་སིས་གསལ་བོར་མཐོང་བྱུང་། ཡ་ཁ་
འགྱོགས་ཙམ་འགྱོགས་ཙམ་བྱེད་པའི་རྣམ་འགྱུར་འདི་ཐའོ་མཱ་སི་ལ་མཚོན་ན་ཧ་ཅང་
རྒྱུས་ཡོད་རྒྱུས་ཡོད་ཅིག་སྟེ། རྣམ་ཀུན་མེ་ལོང་དུ་ཅེར་ནས་སྨ་ར་ལུས་ཡོད་མེད་ལ་ལྟ་དུས།
ཁོའི་ངོ་གདོང་ལས་ཀྱང་རྒྱུན་དུ་རྣམ་འགྱུར་འདི་འདྲ་ཞིག་མངོན་གྱི་ཡོད། འོན་ཏེ། ད་ནི་
རྣམ་འགྱུར་འདི་མི་གཞན་ཞིག་གི་ངོ་གདོང་ལས་མཐོང་བ་ན། ཁོ་ལ་སེམས་མི་སྐྱིད་པའི་
སྣང་བ་ཞིག་འགོག་མེད་དུ་སྐྱེས་འོངས།
རྒྱ་ལ་མི་ཞིག་དུས་ནམ་ཡང་རང་ཉིད་ཀྱི་ཕྲུ་གུ་དང་མཉམ་དུ་ཡོད་ཚེ། ད་ནི་ཕན་ཚུན་
གྱི་འདྲ་བའི་ཆ་དག་ལའང་གཞི་ནས་གོམས་ཡོད་ངེས་ལ། སྐབས་རེར་འདྲ་བའི་ཆ་དེར་
ཡིད་འཇོག་བྱུང་ཚེའང་། དེ་ནི་ཧ་ཅང་རྒྱུན་ལྡན་ཞིག་ཏུ་བརྩི་བའམ། ཐ་ན་དགའ་འོས་
པའི་དོན་ཞིག་ཏུའང་འཛིན་ངེས། འོན་ཏེ། འདི་ནི་ཐའོ་མཱ་སིའི་མི་ཚེ་འདིར་ཆེས་ཐོག་
མར་བུ་དང་ཁ་གྲགས་པ་ཡིན་པས། རང་ཉིད་ཀྱི་རྣམ་འགྱུར་གང་ཞིག་གློ་བུར་དུ་ཁ་གཏད་
ཀྱི་མི་འདིའི་གདོང་ནས་མཐོང་ཚེ། ཁོ་ནི་ཧ་ཅང་མི་གོམས་པར་གྱུར།
དཔེར་ན། གལ་སྲིད་ཁྱེད་ཀྱི་དཔུང་བ་ཡ་གཅིག་དུམ་བུར་བཅད་ནས་མི་གཞན་ཞིག་
ལ་མཐུད་ཅིང་། ནམ་ཞིག་གི་ཚེ། མི་དེ་ཁྱེད་ཀྱི་ཁ་གཏད་དུ་བསྡད་ནས་ཏག་ཏག་ལག་པ་
དེའི་མཛུབ་མོ་ཁྱེད་ཀྱི་གདོང་ལ་བཙུགས་འོངས་ཚེ། ཁྱེད་ཀྱིས་ཀྱང་དེ་ནི་ཧ་ཅང་འཇིགས་
སུ་རུང་བ་ཞིག་ཏུ་མཐོང་ངེས། ཁྱེད་རང་ལག་པ་དེར་རྒྱུས་མངའ་ཆེ་ཞིང་ཐ་ན་དེ་ནི་ཁྱེད་
རང་ཉིད་ཀྱི་ལག་པ་ཡིན་དུ་ཆུགས་ཀྱང་། ཁྱེད་ནི་སྔར་བཞིན་ལག་པ་དེས་རང་ཉིད་ལ་
རེག་ཡོང་བར་ཞེད་སྣང་སྐྱེ་ངེས།
“ངས་ཁྱོད་རང་གནོད་འཚེ་མྱོང་མཁན་གྱི་ཕྱོགས་ནས་འགྲེང་བར་རེ་བ་བཅངས་
ཡོད།” བུས་མུ་མཐུད་དུ་འདི་ལྟར་ལབ་བྱུང་།
ཁ་བརྡ་འདིའི་གོ་རིམ་ཧྲིལ་བོར། ཐའོ་མཱ་སིས་བུས་རང་ཉིད་ལ “ཁྱེད” ཅེས་འབོད་
དམ “ཁྱོད” ཅེས་འབོད་པར་མཉམ་བཞག་ནས་བསྡད་མོད། འོན་ཏེ། ཁ་བརྡ་མགོ་
བརྩམས་པ་ནས་ད་ལྟའི་བར། བུས་ཀྱང་སྐད་ཆའི་འབྲུ་རེ་རེ་ལ་མཉམ་བཞག་སྟེ་ཁྱེད་
དང་ཁྱོད་ཀྱི་གདམ་ང་ལ་གཡོལ་ཅི་ཐུབ་བྱས། ཡིན་ཡང་། མཚམས་འདིར། ཁོས་གཞི་
ནས “ཁྱོད” ཅེས་པ་འདི་བདམས་བྱུང་། ད་ནི་ཐའོ་མཱ་སིས་གསལ་བོར་རྟོགས་བྱུང་། འདི་
དག་ཡོད་ཚད་ཆབ་སྲིད་ཉེས་ཅན་དག་དང་འབྲེལ་བ་ཅི་ཡང་མི་འདུག འདི་ནི་རང་ཉིད་
ཀྱི་བུ་སྐུགས་སུ་བཞག་པའི་རྒྱན་པོ་འགྱེད་སྟངས་ཙམ་རེད། གལ་སྲིད་ཁོས་མིང་རྟགས་
བཀོད་ཚེ། ཁོ་གཉིས་ཀའི་ལས་དབང་གཅིག་ཏུ་སྦྲེལ་བ་རེད་ལ། ཁོའང་རང་དབང་མེད་
པར་བུ་དང་འགྲོ་འོང་བྱ་དགོས་པ་ཞིག་ཏུ་འགྱུར་ངེས། འོན་ཏེ། རྒྱ་ལ་ཁོས་མིང་རྟགས་མ་
བཀོད་ཚེ། ཁོ་གཉིས་ཀའི་འབྲེལ་ཐག་སྔོན་མ་ནང་བཞིན་རྩ་ནས་ཆད་སོང་བ་རེད། རེད་
དེ། ཐེངས་འདིར་འབྲེལ་ཐག་གཅོད་མཁན་ནི་ཁོ་མ་ཡིན་པར་བུ་རེད་ལ། བུས་རང་ཉིད་ཀྱི་
ཨ་ཕ་སྡར་མ་ཞིག་ཏུ་མཐོང་ནས་དུས་གཏན་དུ་ཁོ་དང་རིང་དུ་གྱེས་ངེས།
བར་སྐབས་འདིར། ཐའོ་མཱ་སི་ནི་མིག་མངས་རྩེ་མཁན་ཞིག་དང་འདྲ་བར་མཐའ་
མའི་ཕམ་ཁ་འཁུར་བ་ལས་འོས་མེད་པར་གྱུར། གང་ལྟར། ཁོས་མིང་རྟགས་བཀོད་ཀྱང་མ་
བཀོད་རུང་། མཐའ་མའི་མཇུག་འབྲས་གཅིག་ཡིན་ཏེ། ཁོའི་ལས་དབང་ལ་འགྱུར་བ་ཕྲ་མོ་
ཙམ་ཡང་མེད་པར་མ་ཟད། ཆབ་སྲིད་ཉེས་ཅན་དག་གི་ལས་དབང་ལའང་འགྱུར་བ་གང་
ཡང་ཡོད་མི་སྲིད།
“ཡི་གེ་དེ་ང་ལ་སྟེར་རོགས།” ཁོས་འདི་ལྟར་ལབ་ཀྱིན་ད་ཅིའི་ཤོག་ལྷེ་དེ་ཚུར་
བླངས་བྱུང་།
གསར་འགོད་པས “ཁྱེད་ཀྱི་ཨེ་རྡི་ཕི་ཟི་དང་འབྲེལ་བའི་རྩོམ་ཡིག་དེ་ནི་ངོ་མ་ཡག་
པོ་འདུག” ཅེས་བཤད་བྱུང་ལ། དེ་ནི་ཁོས་མིང་རྟགས་འགོད་པར་ཁས་འཆེ་བ་ལ་བཀའ་
དྲིན་ཞུ་བ་དང་མཚུངས།
བུས་ཀྱང་ཁོ་ལ་སྨྱུ་གུ་ཞིག་གཏོད་ཞོར “བསམ་བློ་རིགས་ཤིག་གིས་མི་ཡང་གསོད་
ཐུབ་པ་རེད" ཅེས་སྨྲས་བྱུང་།
གསར་འགོད་པའི་བསྟོད་པ་དེ་ནི་ཉན་བྲོ་བ་ཞིག་ཡིན་མོད། འོན་ཏེ། བུའི་སྐད་ཆ་དེ
འུད་ཆེ་དྲགས་པས་ཁོས་དེ་ནི་དེ་འདྲའི་འོས་འཚམས་ཤིག་མ་རེད་སྙམ། དེ་བས། ཐའོ་མཱ་
སིས “ཡིད་ཕངས་པ་ཞིག་ལ་བསམ་བློ་དེས་བསད་པ་ནི་ང་གཅིག་པུ་རེད། རྩོམ་ཡིག་དེའི་
དབང་གིས་ང་ལ་ནད་པར་གཤག་བཅོས་བྱེད་པའི་སྐལ་བ་ཡང་ཡེ་ནས་མེད་སོང་བ་རེད”
ཅེས་བརྗོད་བྱུང་།
སྐད་ཆ་འདིས་མི་ལ་འཁྱག་ཤུར་ཤུར་གྱི་སྣང་བ་ཞིག་བསྟབས་འོངས་ལ། ད་དུང་སྡང་
སེམས་ངེས་ཅན་ཞིག་ཀྱང་འདྲེས་འདུག་པ་འདྲ།
གནས་སྐབས་ཀྱི་ཀླན་ཀ་ཕྲ་མོ་འདི་བསལ་ཆེད། གསར་འགོད་པས(བཟོད་གསོལ་ཞུ་
བའི་ཉམས་ཤིག་གིས) “འོན་ཏེ། ཁྱེད་ཀྱི་རྩོམ་ཡིག་གིས་མི་མང་བོ་ཞིག་ལ་ཕན་ཐོགས་
ཡོད་པ་རེད” ཅེས་བཤད།
ཐའོ་མཱ་སི་ལ་མཚོན་ན། ཆུང་བྱིས་པའི་དུས་ནས་བཟུང“མི་ལ་ཕན་གདགས་པ”ཞེས་
པ་ནི་སྨན་པའི་ལས་དང་དམ་པོར་འབྲེལ་བ་ཞིག་ཡིན། དེ་བས། ཁོས་རྩོམ་ཡིག་ཅིག་གིས་
མི་ཞིག་ལ་ཕན་ཇི་ལྟར་ཐོགས་ཨང་སྙམ་ལ། མི་འདི་གཉིས་ཀྱིས་ཡང་སྙིང་བདེན་པ་ཅི་
ཞིག་བདར་འདོད་པ་ཡིན་ནམ་ཡང་བསམས། ཁོ་གཉིས་ཀས་ཁོའི་མི་ཚེ་ཧྲིལ་བོར་གླེང་
རིན་མེད་པའི་རྩོམ་ཐུང་དེ་ཙམ་གྱིས་སྡོམ་ཚིག་རྒྱག་གིན་འདུག ཡང་གཅིག་བཤད་ན།
དེ་ལས་ཀྱང་གླེང་རིན་མེད་པ་ཞིག་ཡིན་ཡང་སྲིད་དེ། ཁོ་གཉིས་ཀས་ཐའོ་མཱ་སིའི་མི་ཚེ་
ཁོས་གཞུང་ཕྱོགས་ལ “མིན” ཞེས་པའི་རྣམ་འགྱུར་ཙམ་བསྟན་པའི་ཡིག་འབྲུ་དེར་ངོས་
བཟུང་ཡོད་ཀྱང་སྲིད།
“རྩོམ་ཡིག་དེས་ནི་མི་ཞིག་ལ་ཕན་ཐོགས་ཡོད་མེད་ངས་མི་ཤེས་མོད། འོན་ཏེ། ང་
རང་སྨན་པ་ཡིན་དུས་མི་གང་མང་ཞིག་གི་སྲོག་བསྐྱབས་མྱོང་བ་བདེན་པ་ཡིན།” ཐའོ་
མཱ་སིས(ཁོའི་བཤད་སྒྲོས་སྔར་བཞིན་གྲང་ཤུར་ཤུར་བྱེད་མོད། འོན་ཏེ་ཁོས་ཁྱོན་ནས་ཚོར་
གྱིན་མི་འདུག)འདི་ལྟར་ལབ་བྱུང་།
ཁང་མིག་འདི་ཡང་བསྐྱར་ཁུ་སིམ་མེར་གྱུར། ཅང་མ་འགོར་བར་ཁོའི་བུས་ཡང་
བསྐྱར་ལྷིང་འཇགས་ཀྱི་རྣམ་པ་དེ་དཀྲོགས་ཐབས་བྱས་ཏེ། “བསམ་བློས་ཀྱང་མི་སྲོག་
སྐྱོབ་ཐུབ་པ་རེད།”
ཐའོ་མཱ་སིས་བུའི་གདོང་ནས་རང་ཉིད་ཀྱི་མཆུ་སྒྲོས་མཐོང་བྱུང་ལ། སེམས་སུ་རང་
ཉིད་ཀྱི་ངག་ལྐུགས་པའི་རྣམ་པ་ནི་ངོ་མ་དགོད་བྲོ་བ་ཞིག་རེད་ཨང་སྙམ།
ཁོའི་བུས་མུ་མཐུད་དུ་ཁ་བརྡ་བྱས་བྱུང་། འོན་ཏེ། ཁོས་སྐད་ཆ་བཤད་པར་དཀའ་ཁག་
ངེས་ཅན་ཞིག་ཡོད་པ་ཤིན་ཏུ་གསལ། “ཁྱོད་ཀྱི་རྩོམ་ཡིག་དེར་དོན་གྱི་རོ་སྙོམ་ཁྱད་པར་
བ་ཞིག་འདུག དེ་ནི་གཞན་ལ་མགོ་མི་སྒུར་བ་དེ་རེད། འོན་ཏེ། ད་ལྟ་ཉམས་བཞིན་པ་ནི་
ཏག་ཏག་ལེགས་ཉེས་དགེ་སྡིག་གི་དབྱེ་བ་འབྱེད་པའི་རྣམ་དཔྱོད་འདི་རེད། ང་ཚོས་ད་ལྟ་
ནོངས་འགྱོད་ཅེས་པ་ནི་ཇི་འདྲ་ཞིག་ཡིན་པ་ཡེ་ནས་ཤེས་ཀྱི་མི་འདུག མི་རྣམས་ཀྱིས་
སི་ཏ་ལིན་གྱིས་ང་ཚོའི་མགོ་བསྐོར་བ་རེད་ཅེས་རང་ཉིད་ལ་བདེན་ལུགས་བགྲང་ཞིང་།
ལག་དམར་དག་གིས་ཀྱང་ཨ་མ་རང་ཉིད་ལ་མི་དགའ་བས་ཡི་ཆད་སོང་བ་ཡིན་ཞེས་ཁ་
གཡོར་བར་བྱེད། ཏག་ཏག་སྐབས་འདིར། ཁྱོད་ཀྱིས་ཁ་གཡར་ས་ཅི་ཡང་མེད་པའི་གནས་
ལུགས་དེ་ཐོལ་གྱིས་བསྒྲགས་པ་རེད། ཉེས་པ་མེད་ཚུལ་བཤད་ན། རྣམ་ཤེས་དང་ལས་རྒྱུ་
འབྲས་གང་གི་ཆ་ནས་ཀྱང་ཨེ་རྡི་ཕི་སིས་ནག་ཉེས་ཕྲ་མོ་ཙམ་ཡང་བསགས་མེད། ཡིན་
ཡང་། ཁོས་རང་ཉིད་ཀྱི་ཉེས་ལྟུང་ཤེས་མ་ཐག འཕྲལ་མར་རང་ཉིད་ལ་ཆད་པ་བཅད་པ་
རེད” ཅེས་བཤད་བྱུང་།
ཐའོ་མཱ་སི་རེ་ཞིག་བུའི་གདོང་ན་མངོན་པའི་རང་ཉིད་ཀྱི་མཆུ་སྒྲོས་དེར་ཅེར་ནས་
བསྡད་ལ། དེ་ནས་མིག་འོད་མཆུ་སྒྲོས་དེ་ལས་གཡོལ་ཅི་ཐུབ་ཀྱིས་དམིགས་པ་ཡོད་ཚད་
གསར་འགོད་པའི་ཕྱོགས་སུ་གཏད། འདི་དག་ཡོད་ཚད་ཀྱིས་ཁོ་ལ་ཁོང་ཁྲོ་ངེས་ཅན་ཞིག་
བསླངས་འོངས་པས། ཁོས་ལམ་སང་ཁོ་གཉིས་ལ་དགག་པ་རྒྱག་དགོས་ཨང་སྙམ། “ཁྱོད་
ཚོས་ཤེས་དགོས་པ་ཞིག་ལ་འདི་དག་ཡོད་ཚད་གོ་བ་ལོག་སོང་བ་ཙམ་རེད། དགེ་སྡིག་གི་
དབྱེ་མཚམས་ནི་དེ་འདྲའི་གསལ་བོ་ཞིག་ག་ལ་ཡིན། ངས་མི་སུ་ལའང་ཁྲིམས་ཆད་གཅོད་
མི་འདོད་ལ་འདི་ནི་ངའི་ཐོག་མའི་ཀུན་སློང་ཡང་མིན། ཨེ་རྡི་ཕི་ཟིའི་སྒྲུང་ནི་ངོ་མ་སྙན་པོ་
འདུག འོན་ཏེ། ཚུལ་འདི་ལྟར་བཀོལ་ཚེ……” ཁོས་ད་དུང་ཅི་ཞིག་བཤད་འདོད་མོད།
འོན་ཏེ། ཏག་ཏག་སྐབས་འདིར་རང་ཉིད་ཀྱི་སྐད་ཆ་ཡོད་ཚད་སུ་ཞིག་གིས་སྒྲ་རུ་འབེབས་
ཀྱིན་མེད་གྲང་སྙམ་མ་ཐག ཁོའི་བཤད་མཚམས་གློ་བུར་དུ་ཆད་སོང་། ཁོ་ལ་མཚོན་ན།
རང་ཉིད་ཀྱི་སྐད་ཆ་ཉེན་རྟོག་པ་དག་གི་བདེན་དཔང་དུ་མ་གྱུར་ཚེ་དེ་ཡི་ལྷག་ཅིག་མེད་དེ།
ཁོར་མ་འོངས་པའི་ལོ་རྒྱུས་སྨྲ་བ་དག་གིས་རང་ཉིད་ཀྱི་སྐད་ཆ་ལུང་དུ་འདྲེན་པའི་ཧམ་
སེམས་སོགས་གང་ཡང་མེད། སྔོན་མར་ཉེན་རྟོག་པས་ཁོ་ལ་རྩོམ་ཡིག་དེར་སུན་དབྱུང་
བའི་རེ་བ་བཏོན་ཡོད་པས། སྐབས་འདིར་ཁོས་རང་ཉིད་ཀྱི་རྩོམ་ཡིག་དེར་དགག་གཞག་
སྤྲོས་ནས་ཉེན་རྟོག་པའི་རེ་བ་ཡེ་ནས་སྐོང་མི་འདོད། རྒྱལ་ཁབ་འདི་རུ། ཁྱོད་ཀྱི་ངག་ལས་
ཤོར་བའི་ཡི་གེ་ན་གཅིག་ཀྱང་ནམ་ཞིག་རྒྱང་སྒྲོག་ཁང་ནས་བསྒྲག་སྲིད་པ་ཁོས་གསལ་
བོར་རྟོགས་པས། ཐའོ་མཱ་སིས་ལམ་སང་སྨྲ་བ་བསྡམས་ནས་བསྡད།
“དེས་ན། རྒྱུ་རྐྱེན་གང་ཞིག་གིས་ཁྱེད་ཀྱི་བསམ་ཚུལ་ལ་འགྱུར་ལྡོག་བྱུང་བ་ཡིན་
ནམ།” གསར་འགོད་པས་དེ་ལྟར་དྲིས་བྱུང་།
“ངས་ཀྱང་རང་ཉིད་ཀྱིས་རྩོམ་ཡིག་དེ་འབྲི་དོན་ཅི་ཞིག་ཡིན་པར་བསམ་བློ་གཏོང་
གིན་ཡོད།” ཐའོ་མཱ་སིས་འདི་ལྟར་བཤད་ཅིང་། དེའི་མུར་ཁོའི་ཡིད་ལ་ཐུར་བཟའ་ནི་
སུ་ཞིག་གིས་རིན་ཆེན་སྒྲོམ་དུ་བཅུག་པའི་ཁྱེའུ་ཞིག་དང་འདྲ་བར། ཆུ་མོའི་རྒྱུན་དང་
བསྡོངས་ནས་ཁོའི་སྔས་འགྲམ་དུ་བསླེབས་པ་དྲན་བྱུང་། རེད། རྩོམ་ཡིག་དེ་འབྲི་དོན་ཏག་
ཏག་འདི་རེད། འདིས་རྐྱེན་པས་ཁོས་ད་གཟོད་དཔེ་དེབ་དེ་བཙལ་ནས་རོ་མེ་ལི་སི་དང་མོ་
བཟེ་སི། ཨེ་རྡི་ཕི་ཟི་སོགས་ཀྱི་གཏམ་རྒྱུད་ལ་བསྐྱར་དུ་བལྟས་པ་ཡིན། ཏག་ཏག་སྐབས་
འདིར། ཁོའི་སྣང་ངོར་གློ་བུར་དུ་ཐུར་བཟའ་མངོན་བྱུང་ལ། མོས་ཁོའི་མདུན་དུ་རང་ཉིད་
ཀྱི་སྐེ་དཀྲིས་དམར་པོ་དེས་གཅུད་པའི་བྱ་རོག་ཅིག་པང་ནས་འདུག སྣང་བརྙན་འདིས་
ཁོ་ལ་ཧར་སད་ལན་གཅིག་རྒྱག་ཏུ་བཅུག་ཅིང་། སྣང་བརྙན་འདིས་ཁོ་ལ་ཐུར་བཟའ་ཞེས་
པའི་བུད་མེད་དེ་ད་དུང་འཇིག་རྟེན་དཀར་ངོགས་སུ་ཡོད་པར་མ་ཟད། དུས་ཐོག་འདིར་ཁོ་
རང་ཡོད་སའི་གྲོང་ཁྱེར་འདི་ཉིད་འབའ་ཞིག་ཏུ་ཡོད་པའི་བརྡའང་སྦྲན་ལ། ཁོ་ལ་མཚོན་
ན་འདི་ལས་རྩ་ཆེ་བ་ཞིག་མེད་པའང་དྲན་དུ་བཅུག
ཨེམ་ཆི་ལགས། ཁྱེད་ཀྱི་སེམས་ང་ཚོས་ལོས་རྟོགས། ང་ཚོས་ཀྱང་མི་གཞན་ལ་ཉེས་
ཆད་གཅོད་འདོད་པ་མ་ཡིན་པར། ཉེས་ཆད་མེད་པར་གཏོང་བསམས་པ་ཡིན།” སྐབས་
འདིར་གསར་འགོད་པས་ཁ་གྲགས་བྱུང་།
“ངས་ཤེས་ཡོད།” ཐའོ་མཱ་སིས་འདི་ལྟར་བཤད་བྱུང་། སྐར་ཆ་ཁ་ཤས་ཀྱི་རྗེས་ནས་
ལས་ཅི་ཞིག་བརྩམ་དགོས་པ་ཁོས་གསལ་བོར་རྟོགས་ཡོད། གཅིག་ཏུ་ན་དེ་ནི་ཡ་རབས་ཀྱི་
སྤྱོད་ཚུལ་ཞིག་ཡིན་ཡང་སྲིད་མོད། འོན་ཏེ། དེས་ནི་རྔོ་ཅི་ཡང་མི་ཐོགས་པ (དོན་འདིས་
ཆབ་སྲིད་ཉེས་ཅན་དག་ལ་གྲོགས་བྱེད་དཀའ་བས་སོ)ངེས་གཏན་ཡིན། ད་དུང་ཁོ་རང་མི་
སྒེར་ལ་མཚོན་ན། དེ་ནི་དགའ་འོས་པའི་དོན་ཞིག་ཀྱང་ཡེ་ནས་མིན།(ཁོ་ལ་བཙན་གྱིས་
བསྒྲུབ་ཏུ་བཅུག་པས་སོ)
ཐའོ་མཱ་སིའི་བུས་ད་དུང “ཁྱོད་ལ་མིང་རྟགས་འགོད་པའི་འགན་འཁྲི་ཡོད་པ་རེད”
ཅེས་སྨྲས(ཞུ་བའི་ཚུལ་གྱིས)བྱུང་།
འགན་འཁྲི་ཟེར་རམ། བུས་ཁོ་ལ་འགན་འཁྲི་གླེངས་བྱུང་ངམ། འདི་ནི་ཁོ་ལ་མཚོན་
ན་ཆེས་རྣ་བར་གཟན་པའི་ཐ་སྙད་ཅིག་རེད། ཐུར་བཟས་བྱ་རོག་པང་དུ་བསྣམས་པའི་སྣང་
བརྙན་དེ་ཡང་བསྐྱར་ཁོའི་མིག་ལམ་དུ་མངོན་བྱུང་ལ། དེ་མ་ཐག་མོས་ཁོ་ལ་ཁ་སང་དགོང་
མོར་ཉེན་རྟོག་པ་ཞིག་གིས་མོར་བརྙས་བཅོས་བྱས་སོང་ཞེས་ལབ་ཞོར་དུ། ལག་པ་འདར་
སིག་སིག་བྱེད་པའི་ངང་ཚུལ་དེ་ཁོའི་དྲན་ངོགས་སུ་ཇི་བཞིན་དུ་འཕོས་ཡོང་། ད་ནི་མོ་ཡང་
རྒས་འདུག མོ་ནི་ཁོའི་ཡོད་ཚད་ཡིན། མོ་སྟེ། སྟེས་དབང་རྣམ་པ་དྲུག་གི་བསྐྱེད་འབྲས།
མོ་སྟེ། ཀྲུའུ་རེན་གྱི་འཕོངས་རུས་དབང་རྩའི་སྙུང་གཞི་ལས་འཁྲུངས་པའི་མེ་ཏོག་ཅིག
མོ་སྟེ། “es muss sein” ཡོད་ཚད་ཀྱི་ལྡོག་ཟླ། མོ་སྟེ། ཁོས་གཙིགས་ཆེན་དུ་འཛིན་པ་
ཉག་གཅིག
ཁོ་ལ་མཚོན་ན། གདམ་ང་ཡོད་ཚད་ལ་ཚད་གཞི་གཅིག་མ་གཏོགས་མེད་དེ། དེ་ནི་
ཐུར་བཟའ་ལ་འཚེ་བའི་ལས་གང་ཡང་མི་བསྒྲུབ་པ་དེ་ཡིན། དེས་ན། ད་ནི་མིང་རྟགས་
དགོད་དགོས་མིན་ལ་བསམ་བློ་གཏོང་དོན་མི་འདུག་ཨང་། ཐའོ་མཱ་སིས་ཆབ་སྲིད་ཉེས་
ཅན་དག་བསྐྱབ་པར་དཀའ་མོད། འོན་ཏེ། ཁོས་ཐུར་བཟའ་ལ་བདེ་སྐྱིད་བྱིན་ཆོག ཡང་
གཅིག་བཤད་ན། ཁོས་འདིའང་བསྒྲུབ་མི་ཐུབ་པའི་ཚོད་ཡིན། ཡིན་ཡང་། རྒྱ་ལ་རེ་ཞུ་ཡི་
གེ་རུ་མིང་རྟགས་བཀོད་ཚེ། ཉེན་རྟོག་པས་མོར་ཀླན་ཀ་འཚོལ་ཐེངས་ཇེ་མང་དུ་འགྲོ་ངེས་
ལ། མོའི་ལག་པ་འདར་ཚད་ཀྱང་ཇེ་སྡུག་ཏུ་འགྲོ་སྲིད།
“གཙོ་འཛིན་ལ་རེ་ཞུ་ཡི་གེ་འབྲི་བ་ལས་གསོན་སྦེད་བྱས་པའི་བྱ་རོག་ཅིག་
བསྐྱབས་ན་དགའ།” ཁོས་འདི་ལྟར་བཤད་བྱུང་།
སྐད་ཆ་འདིར་གོ་བ་ལོན་དཀའ་བ་ཁོས་ཀྱང་ཤེས་ཡོད། འོན་ཏེ། སྐད་ཆ་འདི་གོ་
དཀའ་བ་འདིས་ཁོའི་ཡིད་སེམས་གཏིང་ནས་ཚིམས་ཤིང་། དེའི་མུར་གློ་བུར་དུ་བྱུང་བའམ།
བློ་ཡུལ་ལས་འགོངས་པའི་དགའ་བ་ངེས་ཅན་ཞིག་གིས་ཁོའི་ལུས་སེམས་གཉིས་ཀ་རབ་
ཏུ་མྱོས། སྔོན་གྱི་ཚེ། ཁོས་ཆུང་མར་ད་ནས་བཟུང་ཁྱོད་དང་ཕྲུ་གུ་གཉིས་མཐོང་མི་འདོད་
ཅེས་སྨྲ་དུས་ཀྱང་འདི་འདྲའི་དགའ་བ་ཐན་ལྟས་ཤིག་ཚོར་མྱོང་ལ། ཡིག་སྒམ་དུ་སྨན་པའི་
ལས་གནས་ལས་འབུད་པའི་འཕྲིན་ཡིག་དེ་འཕེན་དུས་ཀྱང་ཁོས་འདི་འདྲའི་དགའ་བ་
ཐན་ལྟས་ཤིག་ཚོར་མྱོང་། ཁོས་རང་ཉིད་ཀྱིས་བསྒྲུབས་པ་འགྲིག་མིན་བཤད་དཀའ་མོད།
འོན་ཏེ། རང་ཉིད་ཀྱིས་བསྒྲུབ་འདོད་པ་གང་ཞིག་བསྒྲུབས་ཡོད་པར་ཐེ་ཚོམ་ཅི་ཡང་མེད།
“དགོངས་པ་མ་ཚོམ། ངས་མིང་རྟགས་མི་འགོད།” ཁོས་འདི་ལྟར་བཤད་བྱུང་།
ཉིན་འགའ་འགོར་རྗེས། ཚགས་པར་ཡོད་ཚད་ཀྱིས་རེ་ཞུ་ཡི་གེ་དེ་གླེང་བཞིན་འདུག
ཡིན་ཡང་། ཚགས་པར་གཅིག་གིས་ཀྱང་འདི་ནི་ཆབ་སྲིད་ཉེས་ཅན་དག་བཙོན་ལས་
གཏོང་བའི་ཞི་བའི་སྙན་ཞུ་ཞིག་ཏུ་བརྗོད་མི་འདུག་ལ། རེ་ཞུ་ཡི་གེ་འདིའི་ནང་དོན་ལུང་
དུ་འདྲེན་པའི་ཚགས་པར་ཡང་གཅིག་ཀྱང་བྱུང་མི་འདུག དེ་ལས་ལྡོག་སྟེ། ཚགས་པར་
དེ་རིགས་ཀྱིས་གཞུང་ཚད་ངེས་ཅན་ཞིག་ཏུ་སྐྱི་གཡའ་ཞིང་གསལ་ཁ་མེད་པའི་དཔྱད་
བརྗོད་སྣ་ཚོགས་ཤིག་བཀོད་དེ། སྤྱི་ཚོགས་རིང་ལུགས་ལ་རྒོལ་བའི་ལས་འགུ
པས་འགུལ་གསར་པ་
ཞིག་གི་སྟ་གོན་དུ་གྱུར་པའི་ངོ་ལོག་བསྒྲགས་གཏམ་ཞེས་གླེང་ཞིང་། མིང་རྟགས་འགོད་
མཁན་དག་ཀྱང་མངོན་སུམ་འཛེམ་མེད་དུ་ཐེར་འདོན་བྱས་ཏེ། ཐེར་འདོན་བྱས་པའི་རུས་
མིང་དང་སྦྲགས་ནས་བསྙོན་འཛུགས་དང་མཚང་འབྲུ་གང་བྱུང་དུ་བྱས་ཡོད་པ་ནི་བྲེད་ཤ་
ཐོན་པ་ཞིག་རེད།
དེའང་ལོས་ཡིན། འདི་འདྲ་ཞིག་ཡིན་པ་དང་པོ་ནས་སྔོན་དཔག་བྱ་ཐུབ། ཏང་གིས་
རྩ་འཛུགས་བྱས་པ་ཕུད། དེ་བྱིངས་ཀྱི་སྤྱི་པའི་བྱེད་སྒོ(འདུ་འཛོམས། སྙན་ཞུ། རྔམ་སྟོན་
ཁྲོམ་སྐོར) ཡོད་ཚད་ཁྲིམས་འགལ་ཡིན་ལ། བྱེད་སྒོ་གང་དེར་ཞུགས་པའི་མི་རྣམས་ཀྱང་
གཞི་ནས་ཉེན་ཁའི་གནས་སུ་ལྷུང་སྲིད་པ་སུས་ཀྱང་རྟོགས་ངེས། ཧ་ལམ་རྒྱུ་མཚན་འདིའི་
དབང་གིས་ཡིན་པ་འདྲ། ཐའོ་མཱ་སི་རང་གིས་རེ་ཞུ་ཡི་གེ་རུ་མིང་རྟགས་མ་བཀོད་པར་
ནོངས་འགྱོད་དྲག་ཏུ་སྐྱེས་འོངས། དྲང་མོར་བཤད་ན། ཁོས་ཅིའི་ཕྱིར་མིང་རྟགས་མ་བཀོད་
པ་ཡིན་ནམ། ད་ནི་ཁོས་སྐབས་དེར་རང་ཉིད་ལ་མིང་རྟགས་མི་འགོད་པའི་ཀུན་སློང་ཞིག་
ཇི་ལྟར་སྐྱེས་པར་ཡང་ཆ་འཇོག་གང་ཡང་མི་རྙེད་པ་འདྲ།
ངས་ཡང་བསྐྱར་སྒྲུང་གཏམ་འདིའི་མགོ་བརྩམས་མ་ཐག་གི་ཁོའི་སྣང་བརྙན་དེ་
མཐོང་བྱུང་། ཁོ་རང་སྒེའུ་ཁུང་གི་མདུན་དུ་འགྲེང་སྟེ་ཁ་གཏད་ཀྱི་ཐོག་ཁང་དེའི་རྩིག་
ལྡེབས་སུ་ཅེར་ནས་འདུག
ཁོ་ནི་སྣང་བརྙན་འདི་འདྲ་ཞིག་ལས་བྱུང་བ་ཡིན་ཏེ། ཁོ་བོས་སྔོན་མར་ཞུས་པ་ནང་
བཞིན་སྒྲུང་གཏམ་གྱི་མི་སྣ་ནི་ཚེ་སྲོག་གཞན་དང་འདྲ་བར་མའི་མངལ་ནས་སྐྱེས་པ་མ་
ཡིན་པར། ཡིད་འགྱུར་རིགས་ཤིག་གམ། རྗོད་པ་རྐང་གཅིག ཡང་ན་དཔེར་བརྗོད་ཙམ་
ཞིག་གིས་བསྐྱེད་པ་ཡིན། དཔེ་སྣ་ཚོགས་ཀྱི་ཤུགས་སུ་མིའི་རིགས་ཀྱི་ཆེས་རྩ་བར་གྱུར་
པའི་རང་བཞིན་གང་ཞིག་སྟོན་གྱི་ཡོད་དེ། འདི་ནི་རྩོམ་པ་པོའི་རྣམ་དཔྱོད་ཀྱིས་བློས་
བསླང་བྱས་པ་ཙམ་ལས། མི་རྣམས་ཀྱིས་ད་དུང་དེ་ཉིད་ཚོར་མེད་ལ། གང་དེའི་ངོ་བོ་གླེང་
མཁན་ཡང་བྱུང་མེད།
འོན་ཏེ། རྩོམ་པ་པོ་ཞིག་གིས་འབྲི་ཐུབ་པ་ནི་ཏག་ཏག་ཁོ་རང་ཉིད་འབའ་ཞིག་
ཡིན་ནམ།
ཅི་བྱ་གཏོལ་མེད་ངང་ར་སྐོར་གྱི་ཕྱོགས་སུ་ཧད་ནས་སྡོད་པ་ལས་སེམས་ཐག་མི་ཆོད་
པའམ། འདོད་པའི་གདུང་བས་གཟིར་བའི་གནས་སྐབས་སུ་ལྟོ་བ་ལས་འུར་ཁྲོག་བར་མེད་
དུ་གྲགས་འོངས་པ། རྒྱབ་འགལ་བྱ་འདོད་ཀྱང་། མཚར་སྡུག་ལྡན་པའི་རྒྱབ་འགལ་གྱི་
བཤུལ་ལམ་དུ་ཇི་ལྟར་མཚམས་འཇོག་དགོས་པ་མི་ཤེས་པ། རླབས་ཆེ་བའི་དཔུང་སྐྱོད་ཀྱི་
དབུས་སུ་ཁུ་ཚུར་གནམ་ལ་གདེངས་པ། ཉེན་རྟོག་པས་བསྐུངས་པའི་ཉན་ཆས་ཀྱི་མདུན་
དུ་ཀུ་རེ་རྩེ་མཚར་བཤད་པ་ལ་སོགས་ཏེ། སྣང་ཚུལ་འདི་རིགས་ལ་ཁོ་བོ་རྒྱུས་ཆེ་ཞི
ཁོ་བོས་དངོས་སུ་ཉམས་སུ་ཡང་བླངས་མྱོང་། འོན་ཏེ། སྒྲུང་གཏམ་གྱི་མི་སྣ་འདི་དག་ནི་
ངའི་ཉམས་མྱོང་དངོས་ལས་བྱུང་བ་གཅིག་ཀྱང་མེད་པར། ཡོད་ཚད་ཁོ་བོས་དངོས་ཡོད་
འཚོ་བ་རུ་མངོན་འགྱུར་བྱ་མ་ཐུབ་པ་དག་ཡིན་པ་འདྲ། རྒྱུ་མཚན་འདིའི་དབང་གིས་ང་
ནི་རང་ཉིད་ཀྱི་མི་སྣ་ཡོད་ཚད་ལ་འདང་རྩིས་ཆེ་ཞིང་། མི་སྣ་ཡོད་ཚད་ལ་ཞེད་སྣང་ཡང་
སྐྱེ་བཞིན་ཡོད། ཁོ་ཚོ་སྟེ། མི་སྣ་དེ་དག་ཡོད་ཚད་ངས་བཀོད་པའི་བཅད་རྒྱ་ལས་རིང་དུ་
བརྒལ་ཟིན་མོད། འོན་ཏེ། ངས་ནི་བཅད་རྒྱ་དེ་དག་བསྐོར་ནས་ཕྱིན་པ་ཡིན། ངའི་ཡིད་
ཀྱི་དང་བ་འདྲེན་བྱེད་ནི་ཏག་ཏག་ཁོ་ཚོས་ཐོལ་གྱིས་བརྒལ་བའི་རྒྱའམ་མཚམས(ཁོ་
བོའི “བདག” ནི་མཚམས་འདིའི་ཕ་རོལ་ཏུ་མཇུག་རྫོགས་པ་ཡིན)དེ་ཉིད་ཡིན་ཏེ།
རྒྱའམ་མཚམས་དེ་ལས་བརྒལ་བའི་ཕ་རོལ་ནི་ད་གཟོད་སྒྲུང་གཏམ་གྱིས་འཚོལ་བཞིན་
པའི་གསང་བ་དེ་ཡིན། སྒྲུང་གཏམ་ནི་རྩོམ་པ་པོའི་ཆིག་ལབ་ཙམ་ཞིག་མ་ཡིན་གྱི། འཇིག་
རྟེན་འཁོར་བའི་རྒྱ་རུ་ཚུད་པའི་མི་ཚེའི་གསང་བ་འཚོལ་སྟངས་ཤིག་ཡིན། ཨ་ཁ། ད་ནི་
འཕྲོས་དོན་མང་དྲགས་འདུག་པས། ང་ཚོས་ཡང་བསྐྱར་ཐའོ་མཱ་སི་གླེང་བར་བྱ།
ཁོ་རང་སྒེའུ་ཁུང་གི་གུད་དུ་འགྲེང་འདུག་ལ། མིག་འོད་ར་སྐོར་གྱི་བར་སྣང་བརྒྱུད་
ནས་ནག་ནོག་གི་དྲི་མས་སྦགས་པའི་ཕ་གིའི་རྩིག་ལྡེབས་སུ་ཅེར་ནས་འདུག གློ་བུར་དུ་
ཁོས་མ་ནེ་ཕྲ་ཞིང་རིང་བའི་སྐྱེས་པ་གཟུགས་རིང་དེ་དྲན་བྱུང་ལ། ད་དུང་ཁོའི་གྲོགས་པོ་
དག་ཀྱང་དྲན་འོངས། ཁོ་རང་མི་དེ་དག་ལ་ཆ་རྒྱུས་ཅི་ཡང་མེད་ཅིང་། མི་དེ་དག་གི་ལས་
འགུལ་དུའང་ཞུགས་མྱོང་མེད། དེ་ནི་མེ་འཁོར་འབབ་ཚུགས་སུ་འགྲོ་ཞོར་དུ་ཕྲད་པའི་
མཛེས་མ་ཆ་མེད་ཅིག་དང་འདྲ་བར། ཁ་ཙམ་ཡང་གྲག་ལོང་མ་བྱུང་བར་མཛེས་མ་དེ་ལི་
བཟི་བྷིན་ནམ་ཨེ་སི་ཐན་བྷོ་རུ་བསྐྱོད་པའི་མེ་འཁོར་དུ་བསྡད་དེ་ཕྱིན་པ་དང་གཉིས་སུ་མེད།
ཁོས་ཡང་བསྐྱར་བསམ་བློ་བཏང་བྱུང་སྟེ། སྐབས་དེར་ཁོས་ཡང་སྙིང་ཇི་ལྟར་བསྒྲུབ་
འོས་སམ། མི་སྒེར་གྱི་འབྲེལ་བ་ཡོད་ཚད་རྒྱབ་ཏུ་བསྐྱུར་ཡང་།(གསར་འགོད་པའི་བརྩི་
བཀུར་དང་བུས་བསླངས་པའི་ཁོང་ཁྲོ) ཁོས་སྔར་བཞིན་རེ་ཞུ་ཡི་གེ་དེ་རུ་མིང་རྟགས་
འགོད་འོས་མིན་ལ་ཆ་འཇོག་གང་ཡང་མ་རྙེད།
མི་ཞིག་གིས་ཁྱོད་ལ་ཁ་གྲག་དབང་མི་སྟེར་དུས། ཁྱོད་ཀྱིས་དེ་ལས་ལྡོག་སྟེ་སྐད་རྒྱག་
དགོས་སམ། ཅིས་ཀྱང་དགོས།
འོན་ཏེ། ཡང་གཅིག་བཤད་ན། ཚགས་པར་འདྲ་མིན་སྣ་ཚོགས་ཀྱིས་འདི་འདྲའི་
གཞུང་ཚད་མི་ཉུང་བ་ཞིག་བསྟིམས་ནས་རེ་ཞུའི་ལས་འགུལ་དེ་དྲིལ་བསྒྲགས་བྱེད་དོན་
ཅི་ཡིན་ནམ། སྤྱིར་ཡིན་ན་གསར་ལམ་ཁག་གིས་དོན་དག་འདི་སྣང་ལ་མ་ངེས་པའི་ཚུལ་
དུ་བསྐྱུར་ཆོག་ལ། དེ་ལྟར་བསྐྱུར་ཚེ་དོན་རྐྱེན་འདི་ཤེས་མཁན་ཡང་ཡོད་མི་སྲིད། དེ་བས།
གསར་ལམ་ཁག་གིས་དོན་དག་འདི་ཆེས་ཆེར་བསྒྲགས་པ་ནི་རྒྱལ་ཁབ་ཀྱི་དབང་སྒྱུར་
པའི་བཀོད་སྒྲིག་ཅིག་ཡིན་ངེས་ཏེ། ཁོ་ཚོར་ཆ་མཚོན་ན། འདི་ནི་སླར་ཡང་དྲག་གནོན་གྱི་
ལས་འགུལ་གཞན་ཞིག་སྤེལ་བའི་གླགས་ལེགས་པར་རྙེད་པ་ཡིན།
དེས་ན། ཁོས་ཇི་ལྟར་བསྒྲུབ་འོས་སམ། མིང་རྟགས་བཀོད་ན་འགྲིག་གམ་མ་བཀོད་
ན་འགྲིག
དོགས་གཞི་འདི་ཉིད་གཤམ་ལྟར་དྲིས་ཀྱང་ཆོག་སྟེ།
ཁོ་རང་སྟག་འཛུམ་དྲུག་ཉིལ་ལེར་ཤི་ན་དགའ་འམ། ཝ་རྔ་མ་ཤ་ལེར་བྲོས་ན་དགའ།
དྲི་བ་འདི་དག་ལ་དྲིས་ལན་ཞིག་ཡོད་དམ།
ཁོས་ཡང་བསྐྱར་ང་ཚོའི་སྔོན་མའི་རིགས་ལམ་ནང་བཞིན་བསམ་བློ་བཏང་བྱུང་། མི་
ཞེས་པ་འདི་ཏག་ཏག་ལན་གཅིག་ལ་མ་གཏོགས་གསོན་མི་ཐུབ་པས། ང་ཚོས་སོ་སོས་ཐག་
གིས་བཅད་པ་གང་དེར་འགྲིག་མིན་གྱི་ར་སྤྲོད་བྱ་དཀའ་སྟེ། གནས་སྐབས་གང་དུའང་ང་
ཚོར་ཐག་གཅོད་ཀྱི་གོ་སྐབས་གཅིག་མ་གཏོགས་མེད་ལ། གནམ་རྒན་མས་ང་ཚོར་ཚེ་སྲོག་
གསུམ་བཞི་ལྷག་བསྩལ་ནས་ཐག་གཅོད་མི་འདྲ་བར་བསྡུར་བ་བྱེད་པའི་སྐབས་ཅིས་ཀྱང་
དབྱེ་མི་སྲིད།
ལོ་རྒྱུས་ནི་མི་སྒེར་གྱི་ཚེ་སྲོག་དང་འདྲ་སྟེ། ཆེ་ཁི་པ་དག་ལ་ལོ་རྒྱུས་གཅིག་མ་གཏོགས་
ཡོད་མི་སྲིད་ཅིང་། དེའང་ཐའོ་མཱ་སིའི་ཚེ་སྲོག་དང་འདྲ་བར་ནམ་ཞིག་ཚེའི་དུས་བྱས་པ་
ན། སླར་ཡང་གསོན་པའི་གོ་སྐབས་ཡོད་མི་འགྱུར།
1618ལོར། བྷོ་ཧེ་མུས་ཡའི་སྐུ་དྲག་དག་གིས་སྤོབས་པ་ཆེར་བསྐྱེད་ཀྱིས་རང་ཉིད་ཀྱི་
ཆོས་ལུགས་རང་དབང་ལ་སྲུང་སྐྱོབ་བྱེད་པའི་སེམས་ཐག་བཅད་ཅིང་། ཝེ་ཨེ་ནཱའི་གསེར་
ཁྲིར་བཞུགས་པའི་གོང་མའི་ཞེ་འཁོན་གནོན་མ་ཐུབ་པར། ཁོའི་བློན་ཆེན་གཉིས་ཕུ་རཱ་
རྒུའི་མཁར་རྫོང་གི་སྒེའུ་ཁུང་ལས་གཡུགས་པ་རེད། ལོ་ངོ་སུམ་ཅུ་ལྷག་གི་གཡུལ་འགྱེད་
ཆེན་པོ་དེ་སྐབས་དེ་ནས་བཟུང་མགོ་བརྩམས་ཤིང་། གཡུལ་འགྱེད་དེས་ཕལ་ཆེར་ཆེ་ཁི་
མི་རིགས་རྨེག་མེད་དུ་བཏང་སོང་། དེས་ན། བློ་སྤོབས་དང་བསྡུར་ཚེ། ཆེ་ཁི་པར་མཁོ་བ་
ནི་ཟོན་བྱ་བ་དེ་ཡིན་ནམ། དྲིས་ལན་འདི་བལྟས་ཚོད་དུ་ལས་སླ་བར་མངོན་མོད། འོན་ཏེ།
དོན་དུ་དེ་འདྲའི་ལས་སླ་བོ་ཞིག་ཡེ་ནས་མ་རེད།
ལོ་ངོ་སུམ་བརྒྱ་ཉི་ཤུ་ལྷག་འགོར་བའི1938ལོ་སྟེ་མུའུ་ནེ་ཁིའི་འདུན་མའི་རྗེས་སུ།
འཛམ་གླིང་ཧྲིལ་བོས་ཆེ་ཁི་པའི་རྒྱལ་ཁབ་ཧེ་ཐི་ལིར་ལ་འབུལ་བའི་སེམས་ཐག་བཅད་པ་
རེད། དེས་ན། སྐབས་དེར་ཁོ་ཚོས་དཔའ་ངར་ཞུམ་མེད་ཀྱིས་ངོ་རྒོལ་བྱས་ཏེ། ཁོ་ཚོ་ལས་
ལྡབ་བརྒྱད་འགྱུར་གྱིས་མང་བའི་ཕས་ཀྱི་རྒོལ་བའི་ཕྱོགས་ལ་དཔའ་ཁེར་རྒྱུག་བྱ་དགོས་
སམ། ཡིན་ཡང་། ཐེངས་དེར1618ལོ་དང་མི་འདྲ་བར་ཁོ་ཚོས་མངོན་འོངས་པ་ནི་བློ་
སྤོབས་མ་ཡིན་པར་བག་ཟོན་རེད་ལ། ཁོ་ཚོས་མགོ་སྒུར་བ་དེས་འཛམ་གླིང་འཁྲུག་ཆེན་
གཉིས་པ་མགོ་བརྩམས་པའང་མཚོན། དེ་ནས་བཟུང་། བགྲང་བྱ་བཅུ་ཕྲག་འགའམ། ཐ་
ན་བརྒྱ་ཕྲག་དུ་མའི་རིང་ལ་ཆེ་ཁི་པ་རང་བཙན་གྱི་མི་རིགས་ཤིག་ཡིན་པའི་བདག་དབང་
ཡོངས་སུ་ཉམས། དེས་ན། བག་ཟོན་དང་བསྡུར་ཚེ་ཁོ་ཚོར་མཁོ་བ་ནི་བློ་སྤོབས་ཡིན་ནམ།
ཡང་སྙིང་ཅི་ལྟར་བྱ་འོས་སམ།
རྒྱ་ལ་ཆེ་ཁིའི་ལོ་རྒྱུས་ཡང་ནས་ཡང་དུ་བསྐྱར་ཆོག་ཚེ། བསྐྱར་ཟློས་སུ་བྱུང་ཐེངས་
རེར་ལོ་རྒྱུས་ཀྱི་འཕེལ་སྟངས་མི་འདྲ་བ་རེར་ཚོད་ལྟ་བྱས་ཆོག་ལ། འཕེལ་སྟངས་དེ་ལས་
བྱུང་བའི་མཇུག་འབྲས་མི་འདྲ་བར་ཡང་བསྡུར་བ་བྱ་ཆོག་པས། འདི་ལྟར་བྱུང་ན་ནི་ཕན་
་ངེས་ཅན་ཞིག་ཡོད་ངེས་མོད། འོན་ཏེ། ཉམས་མྱོང་འདི་འདྲ་ཞིག་མེད་ཚེ། སྔོན་
དཔག་ཡོད་ཚད་ནི་བརྟག་པ་མཐའ་བཟུང་གི་རོལ་རྩེད་ཙམ་དུ་ཟད།
ཐོགས་ངེས་
(Einmal ist keinmal ) ཐེངས་གཅིག་གིས་མི་འཐུས་ཏེ། ཐེངས་གཅིག་ནི་གཏན་
ནས་མ་བྱུང་བ་དང་གཉིས་སུ་མེད། བྷོ་ཧེ་མུས་ཡའི་ལོ་རྒྱུས་བསྐྱར་དུ་འབྱུང་མི་སྲིད་ལ། ཡོ་
རོབ་ཀྱི་ལོ་རྒྱུས་ཀྱང་བསྐྱར་དུ་འབྱུང་མི་སྲིད། བྷོ་ཧེ་མུས་ཡ་དང་ཡོ་རོབ་ཀྱི་ལོ་རྒྱུས་ནི་སྐྱ་
ཐིག་ཙམ་སྟེ། ཤི་གསོན་གྱི་ཉམས་མྱོང་ཡོད་མི་སྲིད་པའི་མིའི་རིགས་ཀྱི་སོར་རྩེ་ནས་བྱུང་
བའི་རི་མོའི་སྐྱ་ཐིག་ཙམ་རེད། ལོ་རྒྱུས་ཀྱང་མིའི་ཚེ་སྲོག་དང་འདྲ་བར་ཧ་ཅང་ཡང་། ཡང་
དྲགས་པས་བཟོད་པར་དཀའ་ཞིང་། ཡང་དྲགས་པས་རླུང་གིས་བདས་པའི་བྱ་སྤུ་དང་འདྲ་
ལ། རྡུལ་ཕྲན་དང་ཡང་མཚུངས། ད་དུང་སང་གི་ཚེ་གར་སོང་ཆ་མེད་དུ་འགྱུར་བའི་ཆོས་
གང་ཞིག་དང་ཡང་གཉིས་སུ་མེད།
ཐའོ་མཱ་སིས་ཡང་བསྐྱར་དྲན་གདུང་ལྕི་མོ་ཞིག་གིས་ལུས་སྟོད་སྒུར་བའི་གསར་འགོད་
པ་གཟུགས་རིང་དེ་དྲན་བྱུང་། དེ་ནི་འཁྲེང་ཞེན་རིགས་ཤིག་དང་ཡང་མཚུངས། མི་དེའི་ལས་
ཀ་སྒྲུབ་སྟངས་ལ་གཞིགས་ན་ལོ་རྒྱུས་ནི་སྐྱ་ཐིག་ཙམ་མ་ཡིན་པར་རི་མོ་ངོ་མ་ཞིག་ལོས་ཡིན་
སྙམ་འོངས་ལ། མི་དེས་ལས་གང་ལའང་ནན་ཏན་བྱེད་ཚུལ་དེར་བལྟས་ན་ཁོའི་བྱ་བྱེད་ཇི་
སྙེད་ཚད་མེད་པར་བསྐྱར་ཟློས་སུ་འཁོར་མི་འོངས་གྲང་སྙམ། ཁོའི་བློ་རྩ་བརྟན་ཞིང་རང་
ཉིད་ཀྱིས་བྱས་སོ་ཅོག་ལ་ནེམ་ནུར་ཅི་ཡང་མི་འདུག ཁོས་དུས་ནམ་ཡང་རང་ཉིད་བདེན་
པར་རློམ་སྟེ། ཁོར་མཚོན་ན། དེ་ནི་ཅོལ་ཆུང་གི་མངོན་རྟགས་ཤིག་མ་ཡིན་པར་ཡ་རབས་ཀྱི་
བརྟུལ་ཤུགས་ཤིག་ཏུ་བཟུང་འདུག ཁོ་ནི་ཐའོ་མཱ་སི་དང་གཏན་ནས་མི་འདྲ་བའི་ལོ་རྒྱུས་
ཤིག་ཏུ་འཚོ་བཞིན་འདུག་སྟེ། སྐྱ་ཐིག་ཙམ་མིན་པའི(ཡང་ན་ད་དུང་སྐྱ་ཐིག་ཙམ་ཡིན་པར་
ངེས་ཤེས་མ་རྙེད་པ)ལོ་རྒྱུས་གང་ཞིག་ཏུ་འཚོ་བཞིན་མཆིས།
རིང་བོ་མ་སོང་བར། ཐའོ་མཱ་སིས་ཡང་བསྐྱར་རིགས་ལམ་གཞན་ཞིག་རྙེད་བྱུང་།
ཚན་པ་སྔོན་མའི་ནང་དོན་ལ་གསལ་ཁ་ཡོང་ཆེད་ཁོ་བོས་རིགས་ལམ་དེ་ཉིད་འདི་གར་ཇི་
བཞིན་དུ་དགོད་པར་བྱའོ། མཐའ་ཡས་པའི་འཇིག་རྟེན་ཁམས་སུ་ད་དུང་སྐར་མའི་གོ་ལ་
འདི་འདྲ་ཞིག་ཡོད་པར་ཆ་འཇོག་སྟེ། དེ་རུ་སྐྱེ་བོ་ཀུན་གྱིས་ཡང་བསྐྱར་མིའི་སྐྱེ་བ་ལེན་
ཐུབ་ཅིང་། སྔོན་མར་སའི་གོ་ལར་སྐྱེས་དུས་ཀྱི་མི་ཚེའི་བརྒྱུད་རིམ་དང་འཚོ་བའི་ཉམས་
མྱོང་ཇི་སྙེད་ཀྱང་གསལ་བོར་དྲན་ཐུབ།
ད་དུང་སྐར་མའི་གོ་ལ་གཞན་ཞིག་ཡོད་པར་ཡང་ཆ་བཞག་ཆོག་སྟེ། དེ་རུ་སྐྱེ་བོ་ཀུན་
གྱིས་མིའི་སྐྱེ་བ་ཐེངས་གསུམ་པ་ལེན་ཐུབ་ཅིང་། སྐྱེ་བ་སྔོན་མ་གཉིས་ཀའི་བག་ཆགས་
ཡོད་ཚད་ཀྱང་མ་ལུས་པར་སད་ཐུབ།
འདི་ལྟར་སྐར་མའི་གོ་ལ་བགྲང་གིས་མི་ལང་བ་ཞིག་ཡོད་པར་ཆ་བཞག་ལ། དེ་དག་
ཏུ་སྐྱེ་བོ་ཀུན་གྱིས་ཟམ་མ་ཆད་པར་ཡང་ནས་ཡང་དུ་མིའི་སྐྱེ་བ་ལེན་ཆོག་ཅིང་། མིའི་སྐྱེ་
བ་བླངས་ཐེངས་རེར་སོ་སོའི་རྟོག་པའང(ཡང་ན། མི་ཚེའི་ཉམས་མྱོང་ལན་གཅིག་གིས་
ཇེ་མང་དུ་འགྲོ་བ) རིམ་བཞིན་ཇེ་མཐོར་གྱུར་ནས་གོ་འཕང་གང་ཞིག་དང་ཇེ་ཉེ་ནས་ཇེ་
ཉེར་འགྱུར།
འདི་ནི་ད་གཟོད་ཐའོ་མཱ་སིའི་འཁོར་བ་ཐོག་མཐའ་མེད་པའི་ལྟ་བ་ཡིན།
སའི་གོ་ལར་འཚོ་ཞིང་གཞེས་པའི་ང་ཚོར(གོ་ལ་དང་པོ་སྟེ། སྐྱེ་བ་སྔོན་མའི་བག་
ཆགས་མེད་པའི་གོ་ལ་དེའོ)མཚོན་ན། སྐར་མའི་གོ་ལ་གཞན་དུ་འཚོ་བའི་མིའི་རིགས་ཀྱི་
དོན་བྱ་ཇི་སྙེད་ལ་ངེས་ཤེས་རབ་རིབ་ཙམ་ལས་འདྲོངས་དཀའ། གལ་སྲིད་འདི་འདྲ་ཞིག་
ཡིན་ཚེ། ཁོ་ཚོ་ནི་ང་ཚོ་ལས་ཤེས་རབ་ཆེའམ། རྟོག་པའི་གོ་འཕང་དེའང་དེ་ལྟར་འཐོབ་སླ་
བ་ཞིག་ཡིན་ནམ། སྐྱེ་བོ་ཀུན་གྱིས་ཡང་ནས་ཡང་དུ་མིའི་སྐྱེ་བ་བླངས་ཚེ་གོ་འཕང་དེ་འདྲ་
ཞིག་འཐོབ་ཏུ་ཡོད་དམ།
སྒྱུ་མ་དང་རྨི་ལམ་ལྟ་བུའི་སྟོང་འདང་འདི་འདྲ་ཞིག་ཏུ། ད་གཟོད་སྐྱོ་གར་དང་སྤྲོ་གར་
གྱི་རྣམ་གཞག་ལ་དོན་སྙིང་ངེས་ཅན་ཞིག་ཡོད་དེ། རྒྱ་ལ་སུ་ཞིག་གིས་གོ་ལ་ལྔ་པ་དེ་རུ་
མིའི་རིགས་ནི་དེ་འདྲའི་ཀླ་ཀློ་དམུ་རྒོད་ཅིག་མ་ཡིན་པར་འཛིན་པ་གང་ཡིན་པ་དེ་ནི་སྤྲོ་
གར་རིང་ལུགས་པ་ཡིན་ལ། དེ་ལས་ལྡོག་པར་འདུ་ཤེས་པ་གང་ཡིན་པ་དེ་ནི་སྐྱོ་གར་རིང་
ལུགས་པར་གཟུང་རིགས་པའོ།
ཐའོ་མཱ་སི་བྱིས་པ་ཡིན་དུས་ནས་བཟུང་། ལྗོ་སི“ཝི་རེན་གྱི《ལོ་གཉིས་ཀྱི་གུང་གསེང》
ཞེས་པའི་སྒྲུང་གཏམ་གྲགས་ཅན་དེ་ཀློག་པར་ཤིན་ཏུ་དགའ། ངོ་མ། ཆེས་རིང་བའི་གུང་
གསེང་ཡང་ལོ་གཉིས་ལས་འདའ་མི་སྲིད་ཨང་། འོན་ཏེ། ཐའོ་མཱ་སི་སྒེའུ་ཁུང་གི་གད་པ་
ཞིག་ཏུ་གྱུར་ཏེ་ད་ནི་གཞི་ནས་ལོ་ངོ་གསུམ་འགོར་ཟིན།
གཟའ་འཁོར་འདི་དག་གི་ཡུན་ལ། ཁོར(ཁོ་རང་སྐྱོ་ལྷང་ངེར་གྱུར་ལ། དགོད་བྲོ་བ་
ཞིག་ཀྱང་བྱུང)ལུས་སྟོབས་ཀྱིས་མི་ལྕོགས་པའི་སྣང་བ་རྒྱུན་དུ་སྐྱེས(ཁོ་རང་ཉིན་རེར་
འདོད་པའི་རོལ་རྩེད་གཅིག་གམ་གཉིས་ལ་ཞུགས་དགོས)འོངས་མོད། འོན་ཏེ། ཆགས་
སྲེད་ཀྱི་འདོད་པ་ཅུང་ཟད་ཀྱང་བྲི་མི་འདུག ལུས་པོའི་སྟོབས་ཤུགས་ཡོད་རྒུ་རྩལ་དུ་
སྤྲུགས་ཚེ་སྔར་བཞིན་བུད་མེད་རྣམས་ལ་མངའ་དབང་བསྒྱུར་བར་དཀའ་ངལ་ཅི་ཡང་
མེད། (ཁོ་བོས་འདིར་བརྗོད་པ་ནི་ཐའོ་མཱ་སིའི་རོ་ཙའི་ནུས་པ་དང་འབྲེལ་བ་ཅི་ཡང་
མེད་དེ། གཙོ་བོ་ཁོའི་ལུས་སྟོབས་ལ་གོ་བ་ཡིན། ཁོར་འདོད་པའི་ལས་ལ་མ་ཁོམ་པར་
དབུགས་ངལ་ཙམ་ཡང་གསོ་དཀའ་བའི་སྡུག་བསྔལ་དེ་ཡོད་ཀྱི། འཁྲིག་སྤྱོད་ཀྱི་ཕྱོགས་
ནས་དཀའ་ཁག་ཅི་ཡང་མེད། འདི་ཡང་ཁོར་མཚོན་ན་ཆེས་དགོད་བྲོ་བའི་ཆ་ཞིག་ཏུ་
གྱུར་ཡོད)
ཉིན་ཞིག་གི་ཕྱི་དྲོར། ཁོས་ནམ་རྒྱུན་བཞིན་བུད་མེད་ཅིག་ལ་དུས་གདབ་རྩིས་བྱས་
མོད། འོན་ཏེ། སྐབས་སྐབས་སུ་གློ་བུར་དུ་འབྱུང་སྲིད་པའི་དོན་རྐྱེན་ནང་བཞིན་ཁོ་ལ་ཕྱིར་
ཨ་ལན་སྟེར་བའི་བུད་མེད་གཅིག་ཀྱང་མ་བྱུང་། ཕྱི་དྲོ་འདི་ཐའོ་མཱ་སིས་ཕལ་ཆེར་གྲོགས་
མེད་ཁེར་རྐྱང་དུ་བསྐྱལ་དགོས་པ་འདྲ་བས། ཁོ་རང་ཧ་ཅང་ཡི་མུག་པར་གྱུར། དེ་བས།
ཁོས་བྱུང་རྒྱལ་དུ་བུ་མོ་གཞོན་ནུ་མ་ཞིག་ལ་ཁ་པར་ཐེངས་བཅུ་ལྷག་ལ་བཏང་། བུ་མོ་དེ་ནི་
ཟློས་གར་སྒྱུ་རྩལ་ལ་སློབ་གཉེར་བྱེད་བཞིན་པའི་སློབ་ཆེན་པ་ཡི་གར་འོང་བ་ཞིག་ཡིན་ལ།
མོའི་ཤ་མདོག་ནི་ཡོ་རྒོ་སི་ལ་ཝི་ཡའི་མཚོ་ངོགས་གང་ཞིག་ནས་ཉི་མར་
ལྡེས་དྲགས་ཏེ་ཁམ་སྨུག་ཏུ་གྱུར་ཡོད་ཅིང་། གཞོན་ནུ་མ་དེའི་ལུས་ཧྲིལ་པོ་ཁ་དོག་དེས་
ཡོངས་སུ་ཁྱབ་འདུག་པ་ནི་ཐབ་གང་ཞིག་ནས་ཆ་སྙོམ་པོར་མེ་ལ་བསྲེགས་པ་དང་ཡོངས་
སུ་མཚུངས།
ཚོང་ཁང་སོ་སོར་ཕྱིན་ནས་བྱི་དོར་གྱི་ལས་ལ་ཞུགས་ཐེངས་རེར། ཁོས་ནི་མོར་ཁ་
པར་ཐེངས་རེ་རྒྱག་སྲིད་མོད། འོན་ཏེ་ཡོད་ཚད་ངལ་བ་འབྲས་མེད་དུ་གྱུར། ཆུ་ཚོད་
བཞི་པར་རན་ལ་ཉེ་དུས། ཁོས་ཡང་བསྐྱར་བྱི་དོར་གྱི་ལས་ཀ་ཐེངས་ཤིག་བདེ་བླག་ངང་
བསྲིབས་རྗེས་ལས་ཀའི་རྩིས་ཐོ་གཞུང་ལས་ཁང་ལ་བསྐྱལ་དུ་སོང་། གློ་བུར་དུ་གྲོང་ཁྱེར་
ཕུ་རཱ་རྒུའི་ཡང་དབུས་ཀྱི་ཁྲོམ་ལམ་གང་ཞིག་ནས་བུད་མེད་ཆ་མེད་ཅིག་གིས་ཁོའི་མིང་
ནས་འབོད་པ་ཐོས་བྱུང་། བུད་མེད་དེ་ཁོར་ཕྱོགས་ནས་འཛུམ་བཞིན་དུ “ཨེམ་ཆི་ལགས།
ཁྱེད་རང་གང་དུ་བསྐུངས་པ་ཡིན་ནམ། ཁོ་མོས་ཁྱེད་ཀྱི་གྲིབ་མ་ཙམ་ཡང་མཐོང་མ་
སོང” ཞེས་བཤད་བྱུང་།
ཐའོ་མཱ་སིས་དེ་མ་ཉིད་དུ་སྔོན་མར་གནས་གང་ཞིག་ཏུ་བུད་མེད་འདིར་ཕྲད་མྱོང་
བའི་ཕྱོགས་ལ་ཕྱིར་དྲན་བྱས། མོ་ནི་ཁོའི་སྔོན་ཆད་ཀྱི་ནད་པ་ཞིག་ཡིན་ནམ། གང་ལྟར།
མོའི་སྟངས་ཀ་དེར་བལྟས་ན་ཁོ་གཉིས་ནི་ཤིན་ཏུ་གཅུགས་པའི་གྲོགས་པོ་ཞིག་ཡིན་པ་
འདྲ་ཨང་། ཐའོ་མཱ་སིས་མོར་སྐད་ཆ་ལྡབ་ལྡིབ་ཅིག་གིས་ཕྱིར་ལན་ལྡོན་བཞིན་རང་ཉིད་
ཀྱིས་མོ་རང་ངོས་མ་ཟིན་པའི་བཟོ་ལྟ་དེ་བསྐུང་ཅི་ལྕོགས་བྱས། དེ་ལྟ་མོད་ཀྱང་། ཁོའི་
སེམས་ནས་བུད་མེད་འདི་ཇི་ལྟར་ཁོའི་གྲོགས་པོས་གཡར་བའི་ཁང་པ་དེ་རུ་འཁྲིད་དགོས་
པའི་སྐོར་ལ་འཆར་གཞི་འཐེན་གྱིན་ཡོད་དེ། ཁང་པ་དེའི་ལྡེ་མིག་སྔར་བཞིན་ཁོའི་ཨམ་
ཕྲག་ཏུ་བཅུག་ནས་ཡོད། ཏག་ཏག་སྐབས་དེར། ཕ་རོལ་པོའི་སྐད་ཆ་ཚིག་གཅིག་གིས་ཁོའི་
ཡིད་ལ་བུད་མེད་དེ་ནི་སུ་ཞིག་ཡིན་པ་གསལ་གྱི་ལེར་འཁོར་དུ་བཅུག་བྱུང་། དེ་ནི་གཞན་
དང་མི་མཚུངས་པའི་ཤ་མདོག་ཁམ་སྨུག་ཅིག་ཡོད་ཅིང་། ཟློས་གར་སྒྱུ་རྩལ་ལ་སློབ་གཉེར་
བྱེད་བཞིན་པའི་སློབ་ཆེན་སློབ་མ་ཞིག་སྟེ། ཁོས་དེ་རིང་ཉིན་ཐོག་ཐག་ལ་འཚོལ་གྱིན་
པའི་བུད་མེད་དེ་ཡིན་འདུག
བསམ་ཡུལ་ལས་འགོངས་པའི་བྱུང་བ་འདིས་ཁོའི་ཡིད་སེམས་དགའ་ལྷང་ངེར་གྱུར་
ལ། འཇིགས་ཡེ་རེར་ཡང་བཏང་བྱུང་། འདི་ནི་ཐའོ་མཱ་སིའི་ལུས་སེམས་གཉིས་ཀ་ངལ་
དུབ་ཀྱིས་ཟིན་པའི་མངོན་རྟགས་ཤིག་ཡིན་པས། ད་ནི་ལོ་ངོ་གཉིས་ཀྱི་གུང་གསེང་དེ་ཚད་
མེད་པར་ཕྱི་རུ་བསྒྱང་དུ་མི་འདུག་ཨང་།
གཤག་བཅོས་སྟེགས་བུ་དང་ཁ་བྲལ་བའི་གུང་གསེང་དེ་ནི་ཐུར་བཟའ་དང་རིང་
དུ་གྱེས་པའི་གུང་གསེང་ཞིག་ཀྱང་ཡིན་ཏེ། ཕན་ཚུན་མ་མཐོང་བར་ཉིན་ཞག་ཕྲུགས་
དྲུག་ཙམ་འགོར་རྗེས་ཀྱི་གཟའ་ཉི་མའི་ཉིན་ལ། ཁོ་གཉིས་ད་གཟོད་གཞི་ནས་མཉམ་
དུ་འཛོམས་ཐུབ། འོན་ཏེ། སྐབས་དེར་ཁོ་གཉིས་ཀ་འདོད་ཆགས་ཀྱིས་ཀུན་ནས་བརྟས་
ཀྱང་ཕན་ཚུན་ལ་བར་ཐག་ངེས་ཅན་ཞིག་ཡོད་པ་འདྲ། དེ་ནི་ཐའོ་མཱ་སི་བཟི་རེ་ཁི་
ནས་ཕྱིར་ལོག་པའི་མཚན་མོ་དེར། ཁོ་གཉིས་ཀ་ཁུ་སིམ་མེར་ལམ་ཐག་རིང་བོ་ཞིག་
ལ་བསྐྱོད་རྗེས་ད་གཟོད་ལག་པས་ཉུག་གིན་ཉུག་གིན་དུ་ཕན་ཚུན་ལ་བྱིལ་བྱིལ་དང་
མཆུ་སྦྱོར་གྱི་མགོ་བརྩམས་པ་དང་ཡོངས་སུ་མཚུངས། འཁྲིག་སྤྱོད་ཀྱིས་ཁོ་གཉིས་ཀར་
འདོད་པའི་བདེ་བ་བསྟབས་ནུས་ཀྱི། སེམས་ཀྱི་བདེ་བ་ཕྲ་མོ་ཙམ་ཡང་སྟེར་དཀའ་ཚོད་
རེད། ཐུར་བཟས་སྔོན་མ་ནང་བཞིན་འདོད་པའི་འཁུན་བུ་མི་འབྱིན་ལ། བདེ་བ་ཐོབ་
རྗེས་ཀྱི་གདོང་གི་རྣམ་འགྱུར་དེ་ལས་ཀྱང་མོའི་སྐྱོ་གདུང་དང་ཧོན་ཐོར་བའི་ངང་ཚུལ་
མཚར་བོ་ཞིག་མངོན་ཡོང་། ཁོ་གཉིས་ཀ་ཏག་ཏག་མཚན་མོའི་དུས་སུ་གཉིད་རྨུགས་ཀྱི་
གཏིང་ལ་བྱིང་དུས་ད་གཟོད་ཕན་ཚུན་ཤ་འདྲེས་སྤུ་འདྲེས་སུ་གྱུར་འདུག་ཅིང་། ལག་
པའང་མཚན་ཐོག་ཐག་ཏུ་ཕན་ཚུན་ལ་འཇུས་ཏེ་འདུག དུས་ཐོག་དེར་མོས་གཞི་ནས་
ཁོ་གཉིས་ཀའི་བར་གྱི་བསྟུང་དུ་མེད་པའི་གཅོང་རོང་ཟབ་མོ་དེ (གདགས་སྲིབ་ཀྱི་ངོས་
གཉིས་སུ་ལུས་པའི་བར་ཐག) རྨང་ནས་བརྗེད་འདུག ཡིན་ཡང་། མཚན་མོ་འདི་དག་
ཏུ། ཐའོ་མཱ་སིས་མོར་དུང་སེམས་ཀྱི་མངར་ཁ་ལྡུད་པའི་གླགས་དང་ཇུས་ཅི་ཡང་རྙེད་མ་
བྱུང་། ཞོགས་པར། ཁོས་རྣམ་ཀུན་ཐུར་བཟའ་མཐོང་ཙ་ན་ལུས་སེམས་གཟིལ་བུན་པ་
ཞིག་འབྱུང་སྟེ། མོའི་ངོ་གདོང་སྔར་མཐོང་མ་མྱོང་བའི་སྐྱོ་སྡུག་དང་ངལ་དུབ་ལྕི་མོ་ཞིག་
གིས་བཟུང་འདུག
གཟའ་ཉི་མ་ཞིག་ལ། ཐུར་བཟས་ཁོ་གཉིས་རླངས་འཁོར་ལ་བསྡད་དེ་གྲོང་གསེབ་ཀྱི་
གནས་གང་ཞིག་ཏུ་འགྲོ་བའི་གྲོས་མགོ་བཏོན། ཁོ་ཚོ་ཆུ་ཚན་ཅན་གྱི་མཁར་གྲོང་ཆུང་ངུ་
ཞིག་ཏུ་བརྟོལ་ཙ་ན། དེ་གར་སྲང་ལམ་ཡོད་ཚད་ཀྱི་མིང་ཨུ་རུ་སུའི་མིང་དུ་བསྒྱུར་འདུག་
ལ། དེ་རུ་ཁོ་ཚོ་ད་དུང་ཐའོ་མཱ་སིའི་སྔོན་ཆད་ཀྱི་ནད་པ་ཞིག་ལའང་ཕྲད་བྱུང་། ནད་པ་
དེར་ཕྲད་པ་དེས་ཐའོ་མཱ་སིའི་སེམས་ཀྱི་མཚོ་ངོས་སུ་གཡོ་སྐྱོམ་དྲག་པོ་ཞིག་ཐེབས་སུ་
བཅུག་སྟེ། གློ་བུར་དུ་མི་ཞིག་གིས་སྨན་པར་ཁ་བརྡ་བྱེད་པའི་སྒྲོས་ཤིག་གིས་ཁོ་ལ་སྐད་ཆ་
བཤད་འོངས་པས། ཐའོ་མཱ་སིར་སྔོན་མའི་འཚོ་བ་རོལ་སྟངས་གང་ཞིག་ཡང་བསྐྱར་མགོ་
བརྩམས་བྱུང་བའི་ཉམས་སྣང་ཞིག་ཅིག་ཅར་དུ་སྐྱེས་ཡོང་། གོ་རིམ་ལྡན་ཞིང་བློ་བདེ་བ།
ནད་ལ་ལྟ་བའི་ངེས་གཏན་གྱི་དུས་ཚོད་དང་ནད་པའི་ཡིད་རྟོན་གྱི་མིག་འོད། འདི་དག་
ཡོད་ཚད་ལ་ཁོས་སྔོན་མར་ཡིད་འཇོག་ཅི་ཡང་མ་བྱུང་བ་འདྲ་མོད། འོན་ཏེ། དོན་དམ་དུ་
འདི་དག་གིས་ད་གཟོད་ཁོ་ལ་རང་ཉིད་ཀྱི་རིན་ཐང་ཚོར་དུ་བཅུག་པ་ཡིན་འདུག
ཕྱིར་རང་ཁྱིམ་དུ་ལྡོག་པའི་ལམ་ཧྲིལ་བོར། ཐའོ་མཱ་སིས་རླངས་འཁོར་ལ་ཁ་ལོ་བྱེད་
ཞོར་ཁོ་ཚོ་བཟི་རེ་ཁི་ནས་སླར་ཕུ་རཱ་རྒུ་ལ་ཡོང་བ་ནི་ཆག་སྒོ་ལྟ་བུའི་ནོར་འཁྲུལ་ཞིག་
ཡིན་མིན་ལ་བསམ་བློ་མང་དུ་བཏང་། ཐུར་བཟའ་མི་མཐོང་བའི་སླད་དུ། ཁོའི་མིག་ཟུང་
མདུན་ཕྱོགས་ཀྱི་ལམ་ངོས་སུ་ཅེར་ནས་བསྡད། སྣང་བ་ཞིག་ལ་ཐུར་བཟའ་ཁོའི་གན་དུ་
འོངས་པ་ནི་ཏག་ཏག་སྟེས་དབང་འབའ་ཞིག་སྟེ། དེ་ནི་ཧ་ཅང་བཟོད་དཀའ་ཞིག་རེད་ཨང་
སྙམ། མོ་ཁོ་དང་མཉམ་དུ་ཡོད་དོན་ཅི་ཡིན་ནམ། སུ་ཞིག་གིས་མོ་རིན་ཆེན་སྒྲོམ་དུ་བཅུག་
ནས་ཆུ་ལ་བསྐྱུར་བ་ཡིན་ནམ། ཆུ་ལ་བསྐྱུར་རྗེས་མོ་ཅིའི་ཕྱིར་ཐའོ་མཱ་སིའི་སྔས་འགྲམ་དུ་
བསྡད་པ་ཡིན་ནམ། ཁོའི་སྔས་འགྲམ་དུ་འོངས་པ་ནི་གཞན་སུ་ཡང་མ་ཡིན་པར་མོ་ཡིན་
དོན་ཅི་ཡིན་ནམ།
ལམ་ཐོག་ཐག་ཏུ། ཁོ་གཉིས་འདི་ལྟར་རླངས་འཁོར་དུ་བསྡད་དེ་སྨྲ་བ་ཅི་ཡང་མི་འདུག
ཁྱིམ་དུ་འབྱོར་རྗེས་ཀྱང་ཁོ་གཉིས་ཀས་ཁུ་སིམ་མེར་དགོང་ཟས་ལ་རོལ།
ལྷིང་འཇགས་འདི་ནི་ཁོ་གཉིས་ཀའི་བར་དུ་ཆོད་པའི་གཅོང་རོང་ཟབ་མོ་ཞིག་དང་
འདྲ་བར། ཆུ་ཚོད་སྐར་མ་རེ་རེ་བཞིན་ཕར་འདས་པ་དང་མཉམ་དུ་གཏིང་ཇེ་ཟབ་དང་
ཞེང་ཇེ་ཆེ་རུ་འགྱུར་བཞིན་འདུག དོགས་མི་བདེ་བའི་གནས་སྐབས་དེ་ལས་གཡོལ་ཆེད།
ཁོ་གཉིས་ལམ་སང་མལ་དུ་ཞུགས། མཚན་དཀྱིལ་ཙམ་ལ། ཐུར་བཟས་གཉིད་གུང་དུ་ངུད་
མོ་འདེབས་ཀྱིན་འདུག་པས། ཁོས་མོ་རང་གཉིད་ལས་བསླངས།
“ང་རང་གསོན་སྦེད་བྱས་འདུག་ལ། གསོན་སྦེད་བྱས་ནས་ཀྱང་དུས་ཡུན་རིང་བོ་
ཞིག་འགོར་འདུག ཁྱོད་གཟའ་འཁོར་རེར་ང་ལ་བལྟ་རུ་ཡོང་གིན་འདུག ཁྱོད་འོངས་
ནས་དུར་ཁུང་རྡུང་ཙམ་བྱས་ཚེ་ང་རང་དེའི་མུར་ཕྱིར་འབུད་ཅིང་། མིག་ཀོང་ས་འདམ་
གྱིས་ཁེངས་འདུག” གཉིད་ལས་སད་མ་ཐག མོས་ཁོ་ལ་འདི་ལྟར་བཤད་བྱུང་།
“ཁྱོད་ཀྱིས་ངས་ཅི་ཡང་མཐོང་མི་ཐུབ་པར་སྨྲ་བཞིན་ངའི་མིག་ནང་ལ་འཚངས་
པའི་ས་རྡུལ་ཡོད་ཚད་གཙང་མར་བསལ་སོང་།” མོས་འདི་ལྟར་མུ་མཐུད་དུ་བཤད་འོངས།
‘ཁྱོད་ཀྱིས་ཇི་ལྟར་བསལ་ཡང་ངའི་མིག་གིས་ཅི་ཡང་མཐོང་མི་སྲིད་དེ། ངའི་
མིག་གཉིས་ནི་གཞི་ནས་བུ་ག་སྐམ་པོ་གཉིས་སུ་གྱུར་འདུག’ ངས་ཁྱོད་ལ་འདི་ལྟར་ལན་
འདེབས་ཀྱིན་འདུག”
“དེ་ནས་ཁྱོད་རང་ཕྱིར་ལོག་སོང་། དུས་ཡུན་རིང་བོ་ཞིག་འགོར་རྗེས། ངས་ཁྱོད་
བུད་མེད་གཞན་ཞིག་དང་མཉམ་དུ་ཡོད་པ་རྟོགས། དེ་ནས་བཟུང་གཟའ་འཁོར་གང་མང་
ཞིག་འགོར་ཟིན་ཡང་ཁྱོད་རང་ཕྱིར་ལྡོག་རྒྱུ་མ་བྱུང་། འོན་ཏེ། ངས་ཁྱོད་ཉིད་ནམ་ཞིག་ཕྱིར་
ཡོང་ཚེ་འུ་གཉིས་འཕྲད་པའི་གོ་སྐབས་ཤོར་གྱིས་དོགས་ཏེ་མཚན་གྱི་གཉིད་ཀྱང་མ་ཁུག
ཉིན་ཞིག་ལ། ཁྱོད་གཞི་ནས་ཕྱིར་བསླེབས་ཤིང་། ངའི་དུར་ཁུང་རྡུང་ཙམ་རྡུང་ཙམ་བྱེད།
འོན་ཏེ། ངས་ཏག་ཏག་ཟླ་ངོ་གཅིག་གི་ཡུན་ལ་གཉིད་བཅག་སྟེ་ཁྱོད་ལ་བསྒུགས་པས། ལུས་
ཡོངས་ངལ་དུབ་ཀྱིས་ཟིན་ནས་དུར་ཁུང་ལས་ཕྱིར་འབུད་པའི་སྟོབས་ཤུགས་ཀྱང་མེད་
པའི་ཚོད་རེད། དེ་ནས་ང་རང་འབད་པ་ཆེན་པོས་དུར་ཁུང་ལས་ཕྱིར་བུད་དུས། ཁྱོད་ཀྱི་
གདོང་ན་ཡི་ཆད་པའི་ཉམས་ཤིག་མངོན་འདུག་ལ། ང་ལ་ཕྱོགས་ནས་ཁྱོད་ཀྱི་ངོ་མདངས་
མི་བཟང་བར་ལྟོས་དང་ཟེར། ངའི་མཁུར་མགོ་ཀོང་བོར་གྱུར་ཅིང་། ལུས་པོའི་ཡང་ཟོར་
ཡང་ཉམས་ཏེ་རེངས་པོར་གྱུར་འདུག་པས། འདི་དག་གིས་ཁྱོད་ཀྱི་ཞེ་མཇེད་དུ་བཅུག་པ་
ངས་གསལ་བོར་ཤེས་སོང་།
“ཁྱོད་ཀྱིས་གུ་ཡངས་གནང་བའི་སླད་དུ། ངས་ཁྱོད་ལ ་ང་ལ་གུ་ཡངས་རེ་གནང
རོགས། ཉེ་ལམ་ངས་དུས་ཡུན་རིང་བོ་ཞིག་ལ་གཉིད་ཁུག་མ་བྱུང’ ཞེས་ལབ་ཀྱིན་འདུག”
‘ལྟོས་དང་། ཁྱོད་ཀྱིས་ངལ་གསོ་དགོས་པར་འདུག ད་ནི་ཟླ་བ་གཅིག་གི་རིང་ལ་
དགོངས་པ་ཞུས་ན་རེད།' ཁྱོད་ཀྱིས་ཧ་ཅང་བྱམས་པའི་སྒྲོས་ཤིག་གིས་འདི་ལྟར་བརྗོད་མོད།
འོན་ཏེ། ཞིབ་ཏུ་མཉན་ཚེ་ཁྱོད་ཀྱི་སྨྲ་བ་གསོག་གསོབ་ཀྱིས་ཁེངས་འདུག”
“ཁྱོད་ཀྱིས་ང་ལ་གུང་གསེང་གླེངས་དོན་ངས་གསལ་བོར་ཤེས་ཡོད། ཁྱོད་རང་བུད་
མེད་གཞན་ཞིག་དང་མཉམ་དུ་འདུག་འདོད་དེ་ཏག་ཏག་ཟླ་བ་གཅིག་གི་རིང་ལ་ང་ལ་ཁ་
ཡ་བྱ་རྩིས་མེད་པ་རེད། ཁྱོད་སོང་ཤུལ་དུ་ང་ཡང་བསྐྱར་དུར་ཁུང་གི་གཏིང་རིམ་དུ་ལྟུང་
སྲིད་ལ། ཁྱོད་ཕྱིར་ཡོང་བར་ངང་སྒུག་བྱས་ཏེ་ངས་སླར་ཡང་ཟླ་ངོ་གཅིག་གི་རིང་ལ་གཉིད་
ཁུག་མི་སྲིད། འོན་ཏེ། ཟླ་ངོ་གཅིག་གི་རྗེས་ནས་ཁྱོད་རང་ཕྱིར་བསླེབས་དུས། ང་རང་འདི་
བས་ཀྱང་མི་སྡུག་པར་འགྱུར་ངེས་པས། ཁྱོད་སྔར་ལས་ཀྱང་ཡི་ཆད་ངེས།”
ཐའོ་མཱ་སིས་འདི་ལས་སྙིང་ལ་གཟན་པའི་གཏམ་ཞིག་ཡེ་ནས་གོ་མྱོང་མེད། ཁོས་
དེའི་མུར་ཐུར་བཟའ་བྲང་ལ་དམ་པོར་གླན་པ་ན་མོའི་ལུས་པོ་ཤ་འདར་ཡང་ཡང་བརྒྱབ་
འོངས་པ་ཚོར་ལ། ཁོར་མོའི་བརྩེ་བ་འདི་ཉིད་ཅིས་ཀྱང་ཐེག་དཀའ་བའི་ཉམས་སྣང་ཞིག་
སྐྱེས་འོངས།
སྒྱོགས་མདེལ་གྱི་འགད་གཏོར་གྱིས་སའི་གོ་ལ་རབ་ཏུ་གཡོས་ཀྱང་ཆོག་ལ། མེས་རྒྱལ་
ལ་ཉིན་རེ་བཞིན་ཕས་ཀྱི་རྒོལ་བས་བཙན་འཛུལ་བྱས་ཀྱང་རུང་། གཞིས་ཁུལ་གྱི་སྡོད་
དམངས་རྣམས་རེ་རེ་བཞིན་གཤེད་མས་ཁྲིད་དེ་སོང་ཡང་བླ། གང་ལྟར། ཐའོ་མཱ་སིས་ཁས་
མ་བླངས་པ་ཙམ་ལས། ཁོ་ལ་མཚོན་ན་འདི་དག་ལ་བཟོད་མི་ཐུབ་པ་ཅི་ཡང་མི་འདུག
འོན་ཏེ། ཏག་ཏག་ཐུར་བཟའི་རྨི་ལམ་དུ་འཁོར་བའི་ཡ་ང་བའི་བྱུང་བ་དེ་ཁོས་ཅིས་ཀྱང་
བཟོད་མི་ཐུབ་པར་གྱུར།
ཁོ་ཐུར་བཟས་སྔོན་ཏག་ཏག་ལ་བཤད་པའི་རྨི་ལམ་དེར་ཞུགས། དེ་རུ་ཁོས་རང་ཉིད་
མོའི་མདུན་དུ་ཡོད་པ་མཐོང་ལ། ཧ་ཅང་སེམས་ཆུང་གིས་མོའི་མཁུར་ཚོས་ལ་བྱིལ་བྱིལ་
གཏོང་བཞིན་འདུག ཁོས་མོའི་མིག་ཀོང་གི་ས་རྡུལ་སེལ་གྱིན་པ་མོས་ཏོག་ཙམ་ཡང་ཚོར་
གྱི་མེད་པ་འདྲ། དེའི་མུར། ཁོས་ད་གཟོད་མོས “ཇི་ལྟར་བྱས་ཀྱང་ད་ནི་ངས་ཅི་ཡང་མཐོང་
མི་སྲིད། ངའི་མིག་གཉིས་ཀ་བུ་ག་སྐམ་པོ་གཉིས་སུ་གྱུར་འདུག” ཅེས་པའི་སྐད་ཆ་སྙིང་
ལ་གཟན་པ་དེ་བཤད་འོངས་པ་ཐོས།
ཁོའི་ཡིད་སེམས་སྐྱོ་གདུང་གིས་རབ་ཏུ་མནན་ཏེ། རང་ཉིད་ཕལ་ཆེར་སྙིང་རྩ་
འགགས་ནས་ཤི་འགྲོ་བ་ལྟ་བུ་ཞིག་བྱུང་།
ཐུར་བཟའ་ཡང་བསྐྱར་གཉིད་དུ་ཡུར་སོང་མོད། འོན་ཏེ། ཐའོ་མཱ་སིས་གཉིད་གཏན་
ནས་མ་ཁུག ཁོས་མོ་རང་ཤི་སོང་བར་བློས་བསླང་བྱས། མོ་ཤི་སོང་། སྐྱི་གཡའ་བའི་རྨི་
ལམ་འཁྲུག་བཞིན་དུ། མོ་ཤི་ཟིན་པས། ཁོས་མོ་རང་སད་དུ་འཇུག་དཀའ། རེད་ཨང་། ཐུར་
བཟའ་གཉིད་དུ་ཡུར་ནས་འཇིགས་སུ་རུང་བའི་རྨི་ལམ་འཁྲུགས་ཀྱང་ཁོས་མོ་རང་སད་དུ་
འཇུག་མི་ཐུབ་པ་འདི་ནི་ད་གཟོད་འཆི་བ་ཞེས་པ་དེ་རེད།
ཨུ་རུ་སུའི་དམག་དཔུང་གིས་ཐའོ་མཱ་སིའི་མེས་རྒྱལ་བཙན་བཟུང་བྱས་པའི་བགྲང་བྱ་
ལྔ་ལྷག་གི་རིང་ལ། ཕུ་རཱ་རྒུ་རུ་འགྱུར་ལྡོག་ཆེན་པོ་ཞིག་བྱུང་ཡོད། ཐའོ་མཱ་སི་ཕྱི་རོལ་ནས་
འཕྲད་སྲིད་པའི་ལམ་འགྲོ་བ་དག་ཀྱང་སྔོན་མའི་མི་དེ་དག་མིན་ཏེ། ཁོའི་མཛའ་བཤེས་
སྨོས་འདྲིན་དུ་གྱུར་པ་དག་ལས་ཕྱེད་ཀ་ཙམ་ཕྱི་རྒྱལ་དུ་སྤོས་ཚར་ལ། ཤུལ་འཛིན་པ་དག་
ལས་ཀྱང་ཕྱེད་ཀ་ཙམ་གཞི་ནས་ཚེ་ལས་འདས་ཟིན། དོན་དངོས་འདི་ཉིད་ལོ་རྒྱུས་སྨྲ་བ་
སུ་ཞིག་གིས་ཀྱང་ཡི་གེའི་གཟུགས་སུ་ཡེ་ནས་དགོད་མི་སྲིད། ཨུ་རུ་སུའི་དམག་དཔུང་
གིས་བཙན་བཟུང་བྱས་རྗེས་ཀྱི་ལོ་དག་ནི་གཡེ་བྱེད་པའི་དུས་སྐབས་ཤིག་ཏུ་སྨྲ་ཆོག་ཅིང་།
འདི་འདྲའི་མི་ཤི་ཚད་འབོར་ཆེན་ཞིག་གཞར་ཡང་བྱུང་མྱོང་མེད། ཁོ་བོས་འདིར་བཤད་
པ་ནི་ལྗན་ཕུར་ཧ་བཟི་ཁ་ནང་བཞིན་ཨར་ལ་གཏད་ནས་ལྔ་བའི་ལམ་དུ་བརྫངས་པའི་
རིགས་དེ་ཙམ་ལ་གོ་བ་གཏན་ནས་མིན། རྒྱང་སྒྲོག་ཁང་ནས་རྣམ་ཀུན་ལྗན·ཕུར་ཧ་བཟི་
ཁའི་ཁ་བརྡ་སྒྲ་རུ་ཕབ་པ་དེ་གཏོང་བཞིན་འདུག་ལ། དེ་ནས་ཉིན་བཅོ་ལྔ་ཙམ་སོང་རྟིང་
ཁོ་རང་སྨན་ཁང་དུ་བསྡད་བྱུང་། ཁོའི་ལུས་པོའི་ག་ཤེད་ཅིག་ཏུ་དུས་ཡུན་ངེས་ཅན་ཞིག་
ལ་བག་ལ་ཉལ་བའི་འབྲས་སྐྲན་གྱི་ཕྲ་ཕུང་གང་ཞིག་མེ་ཏོག་རྒྱ་སེ་ཇི་བཞིན་འདབ་མ་རྒྱས་
ཤིང་འབྲས་བུ་སྨིན་བཞིན་པ་ཡིན་ཚོད་རེད། ལྗན•ཕུར་ཧ་བཟི་ཁའི་གཤག་བཅོས་དེ་ཉེན་
རྟོག་པའི་ལྟ་རྟོག་འོག་ལག་བསྟར་བྱས་ཤིང་། ཆེས་མཐའ་མར་སྒྲུང་གཏམ་པ་འདིར་གསོན་
པའི་རེ་བ་ཅི་ཡང་མེད་པ་རྟོགས་རྗེས། ཁོ་ཚོའང་མུ་མཐུད་དུ་ལྗན·ཕུར་ཧ་བཟི་ཁར་བྱ་
ར་བྱེད་པའི་སྤྲོ་བ་ཉམས་ཤིང་། ད་གཟོད་ཁོ་རང་ཁོའི་ཆུང་མའི་པང་དུ་འཆི་རུ་བཅུག་པ་
རེད། འོན་ཏེ། འཆི་བ་ནི་ད་དུང་དངོས་སུ་གནོད་འཚེ་མ་ཐེབས་པའི་མི་རྣམས་ཀྱི་མགོར་
ཡང་བྱུང་ཡོད་པ་སྨོས་ཅི་དགོས། བར་སྐབས་དེར། གང་ལའང་རེ་ཐག་ཆད་པའི་རྣམ་པ་
ཞིག་གིས་རྒྱལ་ཁམས་འདི་ཡོངས་སུ་བཟུང་འདུག་ལ། ཤ་ཁྲག་གདོས་བཅས་ཀྱི་ཕུང་བོ་རེ་
མི་
རེའང་རྣམ་ཤེས་ལ་ཐུག་གི་བར་དུ་བདག་གིར་བཟུང་སྟེ་ཉམས་དམས་སུ་བཏང་འདུག
ཁ་ཅིག་ཐབས་བརྒྱ་ཇུས་སྟོང་གིས་དབང་སྒྱུར་པའི་གཟིགས་སྐྱོང་ལས་འབྲོ་ཅི་ཐུབ་བྱས་
མོད། འོན་ཏེ། དབང་སྒྱུར་པ་དག་གིས་མི་དེ་དག་གི་མཚན་སྙན་གྲགས་ལ་དམིགས་ནས་
ཁོ་ཚོ་བདག་གིར་བཟུང་ཞིང་། བཙན་ཤེད་ཀྱིས་ཚོགས་པའི་དབུས་སུ་གཏམ་དབྱུང་བའམ་
སྤྱི་པའི་མདུན་སར་མངོན་དུ་བཅུག་སྟེ། གསར་དུ་བསྐོས་པའི་དབང་སྒྱུར་པ་དག་དང་སྐད་
ཅིག་ཙམ་ལའང་འབྲལ་དུ་མི་འཇུག སྙན་ངག་པ་ཧྥུའུ་རན་ཁྲེ་སེ་ཁི་ཧི་རོ་བྷིན་ནི་མི་འདིའི་རིགས་ཡིན། ཁོ་ནི་ཏང་གི་ཐུགས་ཁུར་ལ་གཡོལ་བའི་ཆེད་
དུ་ཚེ་ལས་འདས་སོང་བ་རེད། འོན་ཏེ། ཆེས་མཐའ་མར་ཁོ་རང་དུར་སྒམ་དུ་འཇུག་དུས།
གནས་ཚན་པའི་མགོ་བ་དེའི་ལག་ལ་ཚུད་སོང་། མགོ་བ་དེས་ཁོའི་དུར་ས་རུ་སྙན་ངག་པ་
སྙན་ངག་པ་འདི་སྔར་བཞིན་རང་ཉིད་ཀྱིས་ནམ་རྒྱུན་གཡོལ་ཅི་ཐུབ་བྱེད་བཞིན་པའི་རིག་
འདི་ཉིད་སུའུ་ལེན་ལ་དགའ་ཞེན་ཇི་འདྲ་ཆེ་ཚུལ་སོགས་ཀྱི་གཏམ་བཤད་ཅིག་སྤེལ་ཞིང་།
ཁོའི་གཏམ་བཤད་དེར་སྒྲོ་འདོགས་དང་སྐུར་འདེབས་འབའ་ཞིག་གིས་ཁེངས་འདུག་པ་
ནི་སྙན་ངག་པར་ཁོང་ཁྲོ་བསླངས་ནས་འདས་ལོག་རྒྱག་ཏུ་འཇུག་འདོད་ཀྱིན་པ་དང་འདྲ།
ཡིན་ཡང་། འཇིག་རྟེན་ནི་འདི་འདྲའི་སྐྱུག་བྲོ་བ་ཞིག་ཡིན་པས། འདས་ལོག་རྒྱག་འདོད་
མཁན་སུ་ཞིག་ཡོད་དམ།
ཉིན་ཞིག་ལ། ཐའོ་མཱ་སི་སྐྱེ་དངོས་རིག་པ་བ་ཞིག་གི་འདས་མཆོད་ལ་ཞུགས་པར་
སོང་། ཁོ་ནི་སྔོན་མར་སློབ་ཆེན་དང་ཚན་རིག་ཁང་གཉིས་ཀས་ཕྱིར་བསྐྲད་པའི་སྐྱེ་དངོས་
སྨྲ་བ་གྲགས་ཅན་ཞིག་རེད། གཞུང་ཕྱོགས་ཀྱིས་འདས་མཆོད་དེ་འདུ་འཛོམས་སུ་འགྱུར་
བར་དོགས་ནས་བརྡ་སྦྱོར་དུ་དུས་ཚོད་ཁ་གསལ་ཞིག་བྲིས་མི་འདུག་ཅིང་། ཁྱིམ་མི་དག་
གིས་ཆེས་མཐའ་མར་ད་གཟོད་གཤིན་པོའི་ཕུང་བོ་ཞོགས་པའི་ཆུ་ཚོད་དྲུག་དང་ཕྱེད་ཀའི་
སྐབས་སུ་ཞུགས་ལ་འབུལ་རྩིས་ཡོད་པ་རྟོགས།
ཞུགས་འབུལ་ཁང་དུ་འཛུལ་མ་ཐག མིག་མདུན་གྱི་ཡོད་ཚད་ཀྱིས་ཐའོ་མཱ་སི་ཧ་
ལས་སུ་བཅུག ཞུགས་འབུལ་ཁང་གི་ཚོམས་ཆེན་གློག་འོད་ཀྱིས་ཀུན་ནས་སྣང་བ་ནི་
གློག་བརྙན་ཕབ་སྐྲུན་བྱེད་ས་ཞིག་དང་གཉིས་སུ་མེད་ལ། ཁོས་ཧ་ཅང་མཚར་སྣང་གིས་
ཕྱོགས་ཕྱོགས་སུ་ཞིབ་ཏུ་བལྟས་ཙ་ན། ཚོམས་ཆེན་གྱི་གྲུ་ཕུགས་གསུམ་དུ་བརྙན་ལེན་
འཕྲུལ་ཆས་བཞག་འདུག་པ་མཐོང་། འདི་ནི་བརྙན་འཕྲིན་ཁང་གིས་འདས་མཆོད་ཀྱི་
གོ་རིམ་བརྙན་ལ་འབེབས་པ་མ་ཡིན་པར། ཉེན་རྟོག་པས་འདས་མཆོད་ལ་ཞུགས་མཁན་
ཡང་སྙིང་སུ་སུ་ཡིན་མིན་ལ་ལྟ་རྟོག་བྱ་བའི་སླད་དུ་རེད། མཁས་པ་མཐོ་རིས་པོ་གང་དེའི་
ལས་གྲོགས་རྙིང་བ་ཞིག་སྟེ། ཚན་རིག་ཁང་གི་མཁས་དབང་ཞིག་གིས་སྤོབས་པ་ཆེར་
བསྐྱེད་ཀྱིས་གཤིན་པོའི་གདུང་མདུན་ནས་སྐད་ཆ་ཚིག་འགའ་ལབ་པས་ཀྱང་ཁོ་ནི་ལམ་
སང་གློག་བརྙན་འཁྲབ་སྟོན་པ་ལྟ་བུ་ཞིག་ཏུ་གྱུར་ལ། ཁོ་ལ་མཚོན་ན་འདི་ནི་བློ་ཡུལ་ལས་
འགོངས་པ་ཞིག་རེད།
འདས་མཆོད་མཇུག་བསྒྲིལ་རྗེས། མི་ཚང་མས་ཤི་བོའི་ཁྱིམ་མི་དག་ལ་རེ་རེ་བཞིན་
ལག་འཇུ་བྱེད་ཀྱིན་འདུག སྐབས་དེར། ཐའོ་མཱ་སིས་ཚོམས་ཆེན་གྱི་གྲུ་ཟུར་ཞིག་ཏུ་མི་
སྐོར་ཞིག་ཡོད་པ་མཐོང་ལ། དེའི་གྲས་སུ་གསར་འགོད་པ་གཟུགས་རིང་སྟོད་སྒུར་དེ་ཡོད་
པའང་ངོས་ཟིན་སོང་། མི་འདི་དག་ནི་དོན་གང་ལའང་སྙེང་བ་ཕྲ་མོ་ཙམ་ཡང་མ་མཆིས་
ཤིང་ཕན་ཚུན་བར་མི་ཕྱེད་མཛའ་གཅུགས་ཀྱི་སྲད་བུས་དམ་དུ་སྦྲེལ་འདུག་པ་སྐོར་ཞིག་
རེད། གློ་བུར་དུ། ཐའོ་མཱ་སིར་ཁོ་ཚོ་ཧ་ཅང་དྲན་དྲགས་པའི་སྣང་བ་ཞིག་བྱུང་ལ། དེ་ནས་
གསར་འགོད་པའི་ཉེ་སར་བཅར་ནས་འཛུམ་པ་དང་བཅས་ཁམས་འདྲི་ཞུས། འོན་ཏེ
སྐྱེས་པ་གཟུགས་རིང་སྟོད་སྒུར་འདིས་ཁོ་ལ་ཕྱོགས་ནས “ཨེམ་ཆི་ལགས། གཟབ་གཟབ་
བྱོས། རབ་ཡིན་ན་ཚུར་མ་ཡོང་ན་ལེགས” ཞེས་བརྗོད་བྱུང་།
སྐད་ཆ་འདི་ནི་ཅུང་མཚར་བོ་ཞིག་རེད། གཅིག་ཏུ་ན་འདི་ནི་ཟོལ་མེད་མཛའ་མཐུན་
གྱི་གསལ་འདེབས( “གཟབ་གཟབ་གྱིས་ཤིག ཁོ་ཚོས་ཡོད་ཚད་བརྙན་དུ་འབེབས་ཀྱིན་
འདུག་པས། ཁྱོད་ཀྱིས་ང་ཚོར་ཁ་གྲགས་ཚེ་ཡང་བསྐྱར་འདྲི་གཅོད་ཐེངས་ཤིག་བྱ་ངེས” )
ཤིག་ཡིན་པ་འདྲ་ལ། གཉིས་སུ་ན་འདི་ལ་ཟུར་ཟ་ཁྲེལ་དགོད་ཀྱི་ནང་དོན་ཞིག་ཀྱང་རང་
བཞིན་གྱིས་ཡོད( “རེ་ཞུ་ཡི་གེ་རུ་མིང་ཙམ་ཡང་འགོད་མི་ཕོད་པ་ཞིག་ལ་མཚོན་ན། ང་
ཚོ་དང་འབྲེལ་བ་མེད་ན་ལེགས་པ་རེད" )ལས་ཆེ། སྐད་ཆ་འདིའི་ནང་དོན་ཡང་སྙིང་ཅི་
ཞིག་ཡིན་ཡང་། གང་ལྟར། ཐའོ་མཱ་སིས་གསར་འགོད་པའི་ཁར་མཉན་ནས་ཕྱིར་ལོག་སོང་།
འདི་ནི་མེ་འཁོར་འབབ་ཚུགས་སུ་ཆ་རྒྱུས་མེད་པའི་བུད་མེད་མཛེས་མ་ཞིག་ལ་ཕྲད་པ་
དང་འདྲ་སྟེ། མོ་མེ་འཁོར་གྱི་འཁོར་སྒམ་གང་ཞིག་ཏུ་འཛུལ་ནས་འགྲོ་ལ་ཉེ་དུས། ཁོས་
རང་ཉིད་ཀྱིས་མོ་ལ་བཅངས་པའི་བརྩེ་བ་ཡོད་ཚད་ཇི་བཞིན་དུ་སྟོན་རྩིས་བྱས་མོད། འོན་
ཏེ། མཛེས་མ་དེས་རང་ཉིད་ཀྱི་སོར་མོ་གང་ཞིག་མཆུ་སྒྲོས་སུ་བཀོད་དེ། ཁོ་ཁ་རོག་གེར་
སྡོད་དུ་བཅུག་པ་ལྟ་བུ་ཞིག་རེད།
ཕྱི་དྲོར་ཁོ་རང་མི་ཞིག་ལ་ཕྲད་པ་ནི་དེ་བས་ཀྱང་གླེང་རི་བ་ཞིག་ཡིན་ཏེ། སྐབས་དེར་
ཁོས་ལྷམ་འཚོང་ཁང་ཞིག་གི་སྒེའུ་ཁུང་ལ་བྱི་དོར་བྱེད་བཞིན་ཡོད། ཁོ་དང་གོམ་པ་གཉིས་
ཙམ་གྱི་མཚམས་ནས་ལོ་ན་ཅུང་གཞོན་པའི་སྐྱེས་པ་ཞིག་གིས་འགྲོ་མཚམས་བཞག་ཅིང་།
ལུས་པོ་སྒུར་ཏེ་སྒེའུ་ཁུང་ལས་མཐོང་བའི་ལྷམ་གྱི་རིན་གོང་ལ་ལྟ་བཞིན་འདུག
“གོང་ཡོད་ཚད་འཕར་འདུག” ཐའོ་མཱ་སིས་འདི་ལྟར་བཤད་ཅིང་། ལག་ཏུ་ད་དུང་
སྲིང་བལ་གྱི་ལག་ཕྱིས་ཐོགས་ཏེ་སྒེའུ་ཁུང་གི་ཤེལ་སྒོ་འབྱིད་བཞིན་འདུག
ཐའོ་མཱ་སིའི་སྐད་ཆ་ཐོས་མ་ཐག་སྐྱེས་པ་དེ་ཚུར་འཁོར་བྱུང་། མ་གཞིར་དེ་ནི་ཐའོ་
མཱ་སིའི་སྔོན་ཆད་ཀྱི་ལས་གྲོགས་ཤིག་རེད་ལ། ངས་ནི་ཁོརSཞེས་འབོད་ཀྱིན་ཡོད། ཐའོ་
མཱ་སིས་སྔོན་མར་སྐྱོན་བརྗོད་ཡི་གེ་བྲིས་མྱོང་བ་དྲན་མ་ཐག ཁོའི་སེམས་སུ་འཚིག་པ་
གློ་བུར་བ་ཞིག་ཟོས་འོངས་མོད། འོན་ཏེ་ངོ་གདོང་སྔར་བཞིན་འཛུམ་དམུལ་ལེར་འདུག
སྐྱེས་པ་དེར་ཕྲད་པ་དེས་ཐའོ་མཱ་སིར་དགའ་བ་ངེས་ཅན་ཞིག་འཕེལ(སྟེས་དབང་གི་
མཇལ་འཛོམས་ཀྱིས་ནམ་ཡང་ང་ཚོར་བྱིས་པ་བསམ་མེད་ཅིག་གི་དགའ་བ་བསྟབས་
འོངས)ཡོང་། ཡིན་ཡང་། ཁོས་རང་ཉིད་ཀྱི་ལས་གྲོགས་དེའི་མིག་ཀོང་དུ(འདི་ནི་ལས་
གྲོགས་དེས་ཐའོ་མཱ་སི་མཐོང་མ་ཐག་པའི་སྐད་ཅིག་མ་དང་པོ་དེ་ཡིན་ལ། སྐབས་དེརSཡི་
རྣམ་འགྱུར་ཁོའི་རང་དབང་ན་མི་འདུག)ཅུང་དོགས་མ་བདེ་བའི་ཟོལ་གྱིས་མངོན་པའི་ཧ་
ལས་པའི་ཉམས་ཤིག་ཡོད་པ་མཐོང་བྱུང་།
“ཉེ་ལམ་བདེ་མོ་ཡིན་ནམ།” Sཡིས་དེ་ལྟར་དྲིས་བྱུང་།
ལས་གྲོགས་དེར་ལན་ཇི་ལྟར་འདེབས་དགོས་པ་ཡིད་ལ་མ་དྲན་པར་ཡོད་དུས། ཐའོ་
མཱ་སིསSནི་རང་ཉིད་ཀྱིས་དྲི་བ་དེ་འདྲ་ཞིག་དྲིས་པར་ཅུང་དོགས་མི་བདེ་བར་གྱུར་པ་
ཚོར་བྱུང་། དེའང་ཡིན་ཏེ། ད་དུང་དང་པོའི་ལས་གནས་སུ་ཡོད་པའི་སྨན་པ་ཞིག་གིས་ད་
ལྟ་སྒེའུ་ཁུང་གི་གད་པར་གྱུར་པའི་སྨན་པ་ཞིག་ལ “ཉེ་ལམ་བདེ་མོ་ཡིན་ནམ” ཞེས་འདྲི་
བ་ནི་དངོས་གནས་གླེན་རྟགས་རང་རེད།
“འདི་འདྲའི་བདེ་མོ་ཞིག་ཡིན་མྱོང་མེད” ཐའོ་མཱ་སིས་འཇིག་རྟེན་འདིར་ཆེས་
སྤྲོ་སྣང་གིས་ཕྱུག་པའི་སྐད་གདངས་ཤིག་གིས་དེ་ལྟར་བཤད་ནསSཡི་དོགས་མི་བདེ་བ་དེ་
ཡལ་དུ་འཇུག་བསམས་མོད། འོན་ཏེ། དེ་མ་ཐག ཁོས་རང་ཉིད་ཀྱིས་འདི་ལྟར་དགའ་ལྷང་
ངེར་ཇི་ལྟར་བཤད་ཀྱང་། “འདི་འདྲའི་བདེ་མོ་ཞིག་ཡིན་མྱོང་མེད” ཅེས་པའི་སྐད་ཆ་
འདི་ནི་ཅིས་ཀྱང་ཡིད་སྐྱོ་བའི་ཟུར་ཟ་ཞིག་ཏུ་གོ་འགྲོ་བ་རྟོགས།
དེ་བས། ཁོས་རིངས་པ་རིངས་པར “སྨན་ཁང་དུ་གནས་ཚུལ་གསར་པ་འདྲ་ཡོད་
དམ” ཞེས་ཚིག་མགོ་གཞན་ལ་བསྐོར་ཅི་ཐུབ་བྱས།
66
ལས་གྲོགས་དེས་འབད་པ་ཆེན་པོས་སྐད་ཆ་འོས་འཚམས་ཤིག་བཤད་འདོད་པ་
འདིའང་འོས་འཚམས་ཤིག་ཁྱོན་ནས་མ་བྱུང་། སྨན་པ་གཉིས་ལས་གཅིག་སྒེའུ་ཁུང་གི་
གད་པར་གྱུར་པའི་གནས་སྐབས་སུ། ཡོད་ཚད་སྔོན་མ་ནང་བཞིན་རྒྱུན་ལྡན་ཞིག་མི་
ཡོང་བ་ཁོ་གཉིས་ཀས་སོ་སོར་རྟོགས་ཡོད་ལ། སོ་སོས་རྟོགས་ཡོད་པ་དེའང་ཁོ་གཉིས་ཀས་
གསལ་བོར་རྟོགས་ཡོད།
“ཀྲུའུ་རེན་ཅི་འདྲ་རེད་དམ།” ཐའོ་མཱ་སིས་འདི་ལྟར་དྲིས།
“ཁྱོད་ཀྱིས་ཁོ་མཐོང་མ་བྱུང་ངམ།” Sཡིས་དེ་ལྟར་ལྡོག་འདྲི་ཞིག་བྱས་བྱུང་།
“མཐོང་མ་བྱུང་།” ཐའོ་མཱ་སིས་འདི་ལྟར་ལབ།
འདི་ནི་ངོ་མ་ཡིན། ཀྲུའུ་རེན་དང་ཁོ་གཉིས་ནི་སྔོན་མར་ཕན་ཚུན་གྱི་རྒྱབ་རོགས་
བཟང་བོ་དང་མཛའ་བཤེས་སྨོས་འདྲིན་དུ་གྱུར་ཡོད་ཀྱང་། སྨན་ཁང་དང་ཁ་བྲལ་བ་ནས་
བཟུང་ཁོས་ཀྲུའུ་རེན་ཐེངས་གཅིག་ལའང་མཐོང་མྱོང་མེད། ཐའོ་མཱ་སིའི་ཁ་ནས་ཇི་ལྟར་
བཤད་ཀྱང་། སྔོན་ཏག་ཏག “མཐོང་མ་བྱུང” ཞེས་པ་དེར་སྐྱོ་སྣང་ངེས་ཅན་ཞིག་འདྲེས་
འདུག་པ་ཚོར་ཐུབ། ཐའོ་མཱ་སིས་རང་ཉིད་ཀྱིས་སྐད་ཆ་འདི་དྲིས་པརSཡིས་ཅིས་ཀྱང་ལེ་
བདའ་བྱེད་བཞིན་ཡོད་ཨང་སྙམ། རྒྱུ་མཚན། Sཡིས་ཀྱང་ཀྲུའུ་རེན་དང་འདྲ་བར་ཐའོ་
མཱ་སིའི་གནས་ཚུལ་རྩད་གཅོད་བྱས་མ་མྱོང་ལ། ཁོ་ལ་དགོས་མཁོ་ཅི་ཞིག་ཡོད་པ་སོགས་
ལའང་སེམས་ཁུར་བྱས་མྱོང་མེད།
ལས་གྲོགས་རྙིང་བ་འདི་གཉིས་ཀའི་བར་གྱི་ཁ་བརྡ་ད་ནི་མུ་མཐུད་དུ་རྒྱུན་སྐྱོང་
ཐབས་མེད་པར་གྱུར། དེའི་སླད་དུ་ཁོ་གཉིས་ཀ་ཕངས་སེམས་སྐྱེས་ཤིང་། དེ་བས་ཀྱང་
ཐའོ་མཱ་སི་འཚིག་པ་ངེས་ཅན་ཞིག་ཟོས་འོངས། ཐའོ་མཱ་སི་ལས་གྲོགས་དག་གིས་ཁོ་རང་
བརྗེད་སོང་བར་འཚིག་པ་ཟོས་པ་ཡེ་ནས་མིན། མ་གཞིར་ཁོས་ལོ་ན་ཕྲ་བའི་སྨན་པ་འདིར་
འགྲེལ་བཤད་གསལ་བོ་ཞིག་བྱ་འདོད་ཅིང་། “དེ་འདྲའི་དོགས་མ་བདེ་བར་བསྡད་ནས་
ཅི་བྱེད། ཁྱོད་ཚོས་ང་ལ་འབྲེལ་བ་མ་བྱས་པ་ནི་ཧ་ཅང་རྒྱུན་ལྡན་ཞིག་རེད་ལ། གནས་
ལུགས་དང་མཐུན་པ་ཞིག་ཀྱང་རེད། དོན་འདི་སེམས་ལ་བཟུང་ནས་ཅི་བྱེད། ཁྱོད་དང་
ཕྲད་པར་ང་རང་ཧ་ཅང་དགའ་ཡོད” ཅེས་བཤད་ཀྱང་འདོད་མོད། འོན་ཏེ། ཏག་ཏག་སྐད་
ཆ་འདི་ཙམ་ཡིན་ཡང་ཁོས་ཅིས་ཀྱང་བཤད་མ་ཕོད་དེ། རྒྱུ་མཚན། མིག་སྔའི་བར་དུ། ཁོས་
གལ་
སྲིད་སྐད་ཆ་འདི་དག་ཁོའི་ངག་ལས་ཐལ་བར་བྱས་ཀྱང་། ལས་གྲོགས་རྙིང་བ་འདིས་སྔར་
བཤད་པའི་སྐད་ཆ་ཡོད་ཚད་ཀྱིས་རང་ཉིད་ཀྱི་བསམ་ཚུལ་ངོ་མ་དེ་སྟོན་མ་ཐུབ་ལ།
བཞིན་མ་གཞིར་གསོང་བོར་སྨྲས་པའི་སྐད་ཆ་འདིའི་ཕག་ཏུ་ཚིག་གི་མདའ་མོ་གང་ཞིག་
སྦས་ཡོད་པར་དོགས་པ་བཟའ་ངེས།
“དགོངས་པ་མ་ཚོམ།” Sཡིས་གཞི་ནས་ཁ་གྲག་བྱུང་། “ང་ལ་ད་དུང་དོན་དག་
ཅིག་ཡོད།” ཁོས་ཐའོ་མཱ་སིར་ཕྱོགས་ནས་ལག་པ་དབྱུག་བཞིན་དུ “ངས་ཁྱོད་ལ་ཁ་པར་
གཏོང་ངེས” ཞེས་བཤད་བྱུང་།
སྔོན་མར་ལས་གྲོགས་དག་གིས་ཐའོ་མཱ་སི་ནི་མི་ཅོལ་ཆུང་སྡར་མ་ཞིག་ཏུ་ངོས་བཟུང་
ནས་མཐོང་ཆུང་བྱེད་དུས། ཁོ་ཚོས་དེ་ལས་ལྡོག་སྟེ་ཁོ་ལ་འཛུམ་པ་བསྟན་འོངས་མོད། འོན་
ཏེ། ད་ལྟ་ཁོ་ཚོས་ཐའོ་མཱ་སིར་མཐོང་ཆུང་བྱ་ཐབས་མེད་པར་མ་ཟད། ཐ་ན་བརྩི་བཀུར་བྱ་
དགོས་པར་ཡང་ཐུག་པའི་སྐབས་འདིར། ཁོ་ཚོ་རེ་རེ་བཞིན་ཐའོ་མཱ་སིར་གཡོལ་ཅི་ཐུབ་
བྱེད་བཞིན་འདུག
ད་ནི་སྔོན་མའི་ནད་པ་དག་གི་གྲས་སུའང་ཐའོ་མཱ་སིར་ཧྲན་ཕེན་བདུད་རྩིས་ཆང་
མགྲོན་གཏོང་མཁན་གཅིག་ཀྱང་མི་འདུག
དམན་སར་ལྟུང་བའི་ཤེས་ལྡན་པ་དག་གི་
གནས་བབ་ནི་ནམ་ཡང་གཅིག་ཏུ་ངེས་ཏེ། དུས་གཏན་དུ་འདི་འདྲ་ཞིག་ཡིན་ལ། མི་
སེམས་སྨྲེང་བ་ཞིག་ཀྱང་ངོ་།
ཁྱིམ་དུ་འབྱོར་མ་ཐག་ཁོ་ལམ་སང་མལ་དུ་ཞུགས། དོ་དགོང་ཁོ་གཉིད་དུ་ཡུར་བ་ནམ་
རྒྱུན་ལས་ཀྱང་ཧ་ཅང་སྔ་བར་འདུག ཕལ་ཆེར་ཆུ་ཚོད་གཅིག་ཙམ་འགོར་བའི་རྗེས་སུ་
ཁོ་ཕོ་བའི་ཟུག་གཟེར་གྱིས་གཉིད་ལས་བསླངས་བྱུང་། ཕོ་བའི་ན་ཚ་འདི་ནི་ཁོ་ལ་མཚོན་
ན་ནད་རྙིང་ཞིག་ཡིན་ལ། རྣམ་ཀུན་སེམས་ཁམས་འཁྲུགས་པའི་སྐབས་དག་ཏུ་འཕར་ལྡབ་
འབྱུང་གིན་ཡོད། སྨན་སྒམ་གྱི་ཁ་ཕྱེ་རྗེས་ཁོས་སྡིགས་མོ་ལན་འགའ་བཏང་བྱུང་། སྨན་ཉོ་
རྒྱུ་བརྗེད་ཟིན་པས་ད་ནི་སྨན་སྒམ་དུ་སྨན་ཐུན་གཅིག་ཀྱང་མི་འདུག ཁོས་རང་ཉིད་ཀྱི་
དམིགས་པ་ཕྱོགས་གཞན་དུ་གཡེངས་ནས་ཕོ་བའི་ན་ཟུག་ཞི་རུ་བཅུག་པ་ན། ཕན་ཐོགས་
ཅུང་ཙམ་ཞིག་བྱུང་མོད། འོན་ཏེ། ཁོས་སྔར་བཞིན་གཉིད་གཏན་ནས་མ་ཁུག ཞོགས་པའི་
ཆུ་ཚོད་དང་པོ་ཙམ་ཞིག་ལ་ཐུར་བཟའ་ཕྱིར་བསླེབས་བྱུང་། ཁོས་མོ་ལ་ཁ་བརྡ་རེ་བྱ་འདོད་
པས། དེ་རིང་གི་འདས་མཆོད་དང་། གསར་འགོད་པས་ཁོར་ཁ་གྲག་ཏུ་མ་བཅུག་པའི་སྐོར།
ད་དུང་ཁོ་ལས་གྲོགསSལ་ཕྲད་པའི་སྐོར་སོགས་མོར་ཁ་བརྡ་བྱས།
“ཕུ་རཱ་རྒུ་ནི་སྐྱུག་བྲོ་བ་ཞིག་ཏུ་གྱུར་འདུག” ཐུར་བཟས་དེ་ལྟར་བརྗོད་བྱུང་།
“ངོ་མ་དེ་འདྲ་ཞིག་རེད།” ཐའོ་མཱ་སིས་ཀྱང་འདི་ལྟར་བརྗོད།
ཅུང་ཟད་འགོར་རྗེས། ཐུར་བཟས་སྐད་མགོ་མར་གནོན་གྱིན “ཆེས་ལེགས་པའི་
ཐབས་ནི་གནས་འདི་དང་ཁ་འབྲལ་རྒྱུ་དེ་རེད” ཅེས་སྨྲས་བྱུང་།
“ངོ་མ་རེད།” ཐའོ་མཱ་སིས་འདི་ལྟར་བཤད་ཅིང་། དེ་ནས “་ཡིན་ཡང་། ང་ཚོ་གནས་
གང་དུའང་འགྲོ་དཀའ" ཞེས་ལབ་བྱུང༌།
ཁོས་ཉལ་གོས་གྱོན་ནས་མལ་ཁྲི་རུ་བསྡད་འདུག་ལ། ཐུར་བཟའ་ཁོའི་གུད་དུ་བསྡད་
དེ་དཔུང་བ་གཅིག་ཁོར་དམ་པོར་འཁྱུད་ནས་འདུག
“གྲོང་གསེབ་ཏུ་སོང་ན་ཅི་འདྲ་རེད།” ཐུར་བཟས་དེ་ལྟར་བཤད།
“གྲོང་གསེབ་ཏུ་འགྲོའམ།” ཐའོ་མཱ་སི་ཅུང་ཧ་ལས་པར་གྱུར།
“གནས་དེ་རུ་ཏག་ཏག་འུ་གཉིས་ཀ་ལས་མེད་ལ།
ཁྱོད་གསར་འགོད་པར་འཕྲད་མི་
སྲིད་ཅིང་ལས་གྲོགས་རྙིང་བ་དག་ལའང་འཕྲད་མི་སྲིད། དེ་རུ་སྐྱེ་བོ་གཞན་དག་ཡོད་ངེས།
ད་དུང་མ་བཅོས་ལྷད་མེད་ཀྱི་རང་བྱུང་ཁམས་ཆེན་པོའང་ཡོད་ངེས།”
སྐབས་འདིར། ཐའོ་མཱ་སིའི་ཕོ་བར་ཟུག་རྔུ་ཟ་ཟི་ཞིག་གློ་བུར་དུ་བརྒྱུགས་འོངས། ཁོར་
རང་ཉིད་རྒས་འདུག་པའི་སྣང་བ་སྐྱེས་ཤིང་། ད་ནི་ཁོ་ལ་སོས་དལ་བག་ཕབ་ལས་གཞན་ཅི་
ཡང་མི་མཁོ་ཨང་སྙམ།
“གཅིག་ཏུ་ན། ཁྱོད་ཀྱིས་བཤད་པ་བཞིན་ཡིན་ཡང་སྲིད།” ཁོས་སྐད་ཆའང་བཤད་
དཀའ་བའི་ཚོད་རེད། ཕོ་བའི་ཟུག་གཟེར་ལྡང་འོངས་ཐེངས་རེར། ཁོར་དབུགས་ཀྱི་རྒྱུ་
བའང་འགགས་འགྲོ་བའི་ཉམས་སྣང་བྱུང་།
ཐུར་བཟས་མུ་མཐུད་དུ “ང་ཚོར་ཁང་མིག་ངན་ངོན་ཞིག་དང་མེ་ཏོག་ལྡུམ་ར་ཆུང་
ངུ་ཞིག་ཀྱང་ཡོད་སྲིད་པས། ཁི་རེན་ནུས་ཀྱང་ཤིན་ཏུ་དགའ་ངེས” ཞེས་བཤད།
“བདེན་གི” ཐའོ་མཱ་སིས་འདི་ལྟར་ལབ་བྱུང་།
ཁོས་མི་འགྱང་བར་འབྱུང་སྲིད་པའི་དོན་དག་འདིའི་ཕྱོགས་ལ་བསམ་བློ་བཏང་ཞིང་།
ཁོ་ཚོ་དངོས་གནས་གྲོང་གསེབ་ཏུ་ཕྱིན་ནས་འཚོ་བ་སྐྱེལ་མིན་ལའང་ཚོད་དཔག་བྱས། གྲོང་
གསེབ་ཏུ་གཟའ་འཁོར་རེར་བུད་མེད་རེ་བརྗེ་རྒྱུ་ནི་ཤིན་ཏུ་དཀའ་བས། ཐའོ་མཱ་སི་བུད་མེད་
གཞན་ལ་འགྲོགས་པའི་ལོ་རྒྱུས་ཀྱང་དེ་ནས་བཟུང་རེ་ཞིག་མཇུག་རྫོགས་ངེས་ཡིན།
“ཡིན་ཡང་། གྲོང་གསེབ་ཏུ་ཁྱོད་ནམ་རྒྱུན་ང་གཅིག་པུར་འགྲོགས་ནས་སྡོད་དགོས་
པས། སུན་སྣང་སྐྱེས་མི་ཡོང་ངམ་སྙམ།” ཐུར་བཟས་ཁོའི་བསམ་ཚུལ་ལ་རྟོག་གིན་དུ་འདི་
ལྟར་བཤད།
ཟུག་གཟེར་སྔར་ལས་ཇེ་དྲག་ཏུ་གྱུར་ཏེ་ཁོའི་ངག་ནས་སྐད་ཆའང་འཁྲོལ་དཀའ་བ་
ཞིག་བྱུང་། ཁོའི་སེམས་སུ་རང་ཉིད་བུད་མེད་གཞན་ལ་འགྲོགས་པ་དེའང
es musS
sein” ཡི་རིགས་ཤིག་རེད་ལ། རང་ཉིད་བྲན་གཡོག་ཏུ་འཁོལ་བའི་རྒྱུ་རུའང་གྱུར་འདུག་
སྙམ། ད་ནི་ཁོས་རང་ཉིད་ལ་གུང་གསེང་ལན་གཅིག་བཏང་སྟེ། ཁུར་བོ་ཡོད་ཚད་རྒྱབ་ཏུ་
བསྐྱུར་འདོད་ལ། es muss sein” ཡོད་ཚད་ཀྱང་རྒྱབ་ཏུ་བསྐྱུར་འདོད། ཁོ་རང་དུས་
གཏན་དུ་སྨན་ཁང་གི་གཤག་བཅོས་སྟེགས་བུ་དང་ཁ་འབྲལ་ནུས་ན། ད་ནི་འཇིག་རྟེན་
འདིའི་གཤག་བཅོས་སྟེགས་བུ་དང་ཁ་འབྲལ་མི་ཐུབ་པ་ཅི་ཞིག་ཡོད་ཨང་། འཇིག་རྟེན་
འདི་རུ། ཁོས་བློས་བསླང་གི་གྲི་ཆུང་ཐོགས་ནས་བུད་མེད་ཚོའི “བདག” ཅེས་པ་དེའི་
གསང་བ་བརྟོལ་ཏེ་ས་ཡའི་ཆ་གཅིག་གི་མི་འདྲ་ས་དེ་འཚོལ་གྱིན་པ་ཙམ་ཡིན།
“ཕོ་བ་ནའམ།” ཐུར་བཟས་ཁོ་ན་བཞིན་པ་ཚོར་བྱུང་།
ཁོས་མགོ་བོ་ལྡེམ་ཙམ་བྱས།
“ ཁྱོད་ཀྱིས་ཁབ་མ་བརྒྱབ་བམ།”
ཁོས་མགོ་བོ་འཕྲེད་དུ་དབྱུག་བཞིན “ངས་སྨན་ཉོ་རྒྱུ་བརྗེད་སོང” ཞེས་བཤད།
མོས་ཁོ་ལ་ལེ་བདའ་བྱེད་བཞིན་ལག་པས་ཁོའི་རྔུལ་ནག་ཁྲོམ་ཁྲོམ་གྱི་དཔྲལ་བར་
བྱིལ་བྱིལ་བྱས།
“ཇེ་བདེ་རུ་ཅུང་ཙམ་གྱུར་སོང་།” ཁོས་འདི་ལྟར་བཤད་བྱུང་།
“བདེ་བར་ཉོལ་ཅིག” མོས་འདི་ལྟར་ལབ་ཀྱིན་ཁོའི་རྒྱབ་ལ་ཉལ་ཐུལ་བཀབ་ཅིང་
མོ་ཁྲུས་ཁང་དུ་ཕྱིན། ཅུང་ཙམ་འགོར་རྗེས་ཕྱིར་འོངས་ནས་ཐའོ་མཱ་སིའི་འཁྲིས་ནས་མར་
ཉལ་བྱུང་།
ཁོས་མགོ་བོ་ཐུར་བཟའི་ཕྱོགས་སུ་འཁོར་བ་ན། ཁོ་རེ་ཞིག་ཧ་ལས་པར་གྱུར། མོའི་
མིག་ཀོང་དུ་སྐྱོ་ཉམས་བཟོད་དཀའ་བ་ཞིག་མངོན་ཏེ་འདུག
“ཐུར་བཟའ། ཉོན་དང་། ཁྱོད་ལ་ཅི་ཞིག་བྱུང་སོང་། ཉེ་ལམ་ཁྱོད་ཧ་ཅང་མཚར་བོ་ཞིག་
ཏུ་གྱུར་འདུག ངས་དེ་ཚོར་བྱུང་ལ་མཐོང་ཡང་ཐུབ་པར་འདུག” ཁོས་དེ་ལྟར་བཤད།
མོས་མགོ་བོ་དབྱུག་ཙམ་གྱིས “མེད། ཅི་ཡང་བྱུང་མེད” ཅེས་ལབ་བྱུང་།
“ དྲང་མོར་ཤོད་དང་། "
“ང་སྔོན་ཆད་དང་གཅིག་ཡིན།" མོས་འདི་ལྟར་བརྗོད་བྱུང་།
“ང་སྔོན་ཆད་དང་གཅིག་ཡིན” ཞེས་པ་ནི་མོས་མུ་མཐུད་དུ་ཕྲག་དོག་བྱེད་བཞིན་
ཡོད་ལ། ཁོས་མུ་མཐུད་དུ་མོ་ལ་རྒྱབ་འགལ་བྱེད་བཞིན་འདུག་ཅེས་པའི་དོན་རེད།
ཡིན་ཡང་། ཐའོ་མཱ་སིས་ཡང་བསྐྱར “མ་རེད། ཐུར་བཟའ། ཐེངས་འདིར་སྔོན་མ་
དང་མི་འདྲ་བ་ཞིག་རེད། ངས་སྔོན་མར་མཐོང་མ་མྱོང་བ་ཞིག་རེད” ཅེས་ནན་གྱིས་དྲིས།
བཟང་གི ཁྱོད་ཀྱིས་ངེས་པར་དུ་ང་ལ་བཤད་དུ་འཇུག་འདོད་ན། ཐོག་མར་ཁྱོད་ཀྱི་
མགོ་དེ་གཙང་མ་ཞིག་བཀྲུ་རོགས།” ཐུར་བཟས་ཕྱིར་འདི་ལྟར་ལབ་བྱུང་།
ཁོས་སྐད་ཆ་འདིའི་ནང་དོན་ཁྱོན་ནས་གོ་མ་བྱུང་།
མོའི་སྐད་གདངས་སྐྱོ་གདུང་གིས་ཁེངས་ཀྱང་ཚིག་མཚོན་འདེབས་རྩིས་མེད་པ་
འདྲ། ཧ་ལམ་ཅུང་འཇམ་པའི་ངག་གིས “ཟླ་ངོ་ཁ་ཤས་ཀྱི་རིང་ལ་ཁྱོད་ཀྱི་སྐྲ་གསེང་དུ་དྲི་
ངན་ཞིག་གཤགས་འདུག དེ་ནི་བུད་མེད་ཅིག་གི་ལུས་སྨད་ཀྱི་དྲི་མ་ཁ་མོ་དེ་རེད། སྤྱིར་
ན་དོན་དག་འདི་ཁྱོད་ལ་བཤད་རྩིས་མེད། ཡིན་ཡང་། མཚན་མོ་རེ་རེ་བཞིན་ངས་ཁྱོད་ཀྱི་
མཛའ་མོ་ཞིག་གི་ལུས་སྨད་ཀྱི་དྲི་མར་བསྣམས་ནས་སྡོད་དགོས་པས། ངོ་མ་བཟོད་དཀའ་
བ་ཞིག་རེད” ཅེས་བཤད་བྱུང་།
སྐད་ཆ་འདི་ཐོས་མ་ཐག ཁོའི་ཕོ་བའི་ཟུག་གཟེར་ཡང་བསྐྱར་ལྡང་འོངས། ཨ་ཁ།
འདི་ནི་ངོ་མ་རློམ་དཀའ་བ་ཞིག་རེད།
ཁོས་རྣམ་ཀུན་རང་ཉིད་ཀྱི་ལུས་པོ་གཙང་མར་
འཁྲུད་བཞིན་ཡོད་ལ། བུད་མེད་གཞན་གྱི་དྲི་མ་ཕྲ་མོ་ཙམ་ཡང་རང་ཉིད་ཀྱི་ལུས་ནས་
མི་བསྐྱུར་བའི་ཆེད་དུ། ཁོས་སེམས་ཞིབ་མོས་ལག་པ་དང་ངོ་གདོང་། གཟུགས་པོ་ཧྲིལ་བོ་
བཅས་ཡང་ནས་ཡང་དུ་འཁྲུད་ཅིང་འབྱིད་བཞིན་ཡོད། བུད་མེད་གཞན་གྱི་ཁྲུས་ཁང་དུ་
གཟུགས་པོ་འཁྲུད་དུས་ཀྱང་ཐའོ་མཱ་སིས་ནམ་རྒྱུན་རང་ཉིད་ཀྱིས་གྲ་སྒྲིག་བྱས་པའི་འདག་
རྫས་བཀོལ་བ་ལས་བུད་མེད་དེ་དག་གི་འདག་རྗེས་གཏན་ནས་བཀོལ་མྱོང་མེད། ཡིན་
ཡང་། ཁོས་ཏག་ཏག་སྐྲ་ལོ་བརྗེད་སོང་བ་རེད། མགོའི་སྐྲ་ལོའང་གཙང་མ་ཞིག་བཀྲུ་དགོས་
པ་ཁོའི་ཡིད་ལ་ཇི་ལྟར་མ་འཁོར་བ་ཡིན་ནམ།
དེ་མ་ཐག ཁོའི་ཡིད་ལ་རང་ཉིད་ཀྱི་གདོང་ལ་ཞོན་མྱོང་བའི་བུད་མེད་ཅིག་དྲན་
བྱུང་། བུད་མེད་དེས་སྐབས་དེར་ཁོར་ངོ་གདོང་དང་མགོ་བོ་བཀོལ་ནས་མོར་འཁྲིག་པ་སྤྱོད་
དགོས་པའི་རེ་བ་བཏོན་མྱོང་། བར་སྐབས་འདིར། བུད་མེད་དེ་ནི་ཇི་འདྲའི་ཞེ་ལ་མཇེད་པ་
ཞིག་རེད་ཨང་། འཁྲིག་པ་སྤྱོད་སྟངས་དེ་ནི་ངོ་མ་གླེན་རྟགས་ཁོ་ན་རེད། ད་ནི་ཐའོ་མཱ་སིས་
ཡོད་ཚད་འཇུན་ཐབས་མེད་པ་ཤེས་པས། གླེན་ཉམས་ཚ་བོས་དགོད་ཙམ་བྱས་ཤིང་། དེ་
ནས་ཁྲུས་ཁང་དུ་མགོ་བཀྲུ་བར་འགྲོ་རྩིས་བྱས།
མོས་ཡང་བསྐྱར་ཁོའི་དཔྲལ་བ་ལ་བྱིལ་བྱིལ་བྱེད་བཞིན་དུ “མལ་ཁྲི་རུ་ཉལ་ནས་
སྡོད། ད་ནི་མ་བཀྲུས་ཀྱང་སྐྱོན་མི་འདུག ང་གཞི་ནས་གོམས་ཟིན” ཞེས་བཤད་བྱུང་།
ཁོའི་ཕོ་བའི་ཟུག་རྔུ་བསྐྱར་དུ་ལྡང་བྱུང་། ཁོ་ལ་མཁོ་བ་ནི་སོས་དལ་བག་ཕབ་ཙམ་
ཡིན་ཨང་།
ཁོས་དེ་མུར “ངས་ལམ་སང་ཆུ་ཚན་མཁར་གྲོང་དུ་ཕྲད་པའི་ནད་པ་དེར་འཕྲིན་པ་
བསྲིང་ཆོག ཁྱོད་ཀྱིས་ཁོ་ཚོའི་གྲོང་ཚོ་དེ་གནས་གང་དུ་ཡོད་པ་ཤེས་སམ” ཞེས་བཤད།
“མི་ཤེས།” ཐུར་བཟས་འདི་ལྟར་ལན་བཏབ་བྱུང་།
ཐའོ་མཱ་སིར་སྐད་ཆ་བཤད་པའི་སྟོབས་ཤུགས་ཀྱང་མེད་པ་འདྲ། ཁོས་བཙིར་བཙིར་
མཐར “ནགས་ཚལ་རི་བོ” ཞེས་པའི་ཡིག་འབྲུ་འདི་དག་ངག་ལས་འཁྲོལ་ཐུབ་པར་གྱུར།
“རེད། དེ་ག་རང་རེད། ང་ཚོ་གནས་འདི་དང་ཁ་འབྲལ་དགོས། འོན་ཏེ་སྐབས་སུ་
དོན་དེ་མི་གླེང་རྒྱུ་བྱོས།” ཐུར་བཟས་མུ་མཐུད་དུ་ཁོའི་དཔྲལ་བ་བསྐྱོར་ནས་འདུག ཁོ་
གཉིས་འདི་ལྟར་ཕན་ཚུན་ལ་གླན་ནས་ཉལ་ཞིང་སྨྲ་བ་ཅི་ཡང་མི་འདུག ཕོ་བའི་ཟུག་
གཟེར་ཡང་རིམ་གྱིས་ཞི་བར་གྱུར། ཅང་མ་འགོར་བར། ཁོ་གཉིས་ཀྱང་གཉིད་དུ་ཡུར་སོང་།
མཚན་གུང་ཙམ་ལ་ཁོ་རང་གཉིད་ལས་སད་བྱུང་། ཡ་མཚན་པ་ཞིག་ལ་ཁོས་ཆགས་
སྲེད་དང་འབྲེལ་བའི་རྨི་ལམ་སྣ་ཚོགས་ཤིག་རྨི་བཞིན་འདུག འོན་ཏེ། ད་ལྟ་ཁོའི་དྲན་
འཛིན་དུ་ལུས་པ་ནི་ཆེས་མཐའ་མའི་རྨི་ལམ་དེ་རེད། དེ་རུ་གོས་མེད་གཅེར་བུར་མངོན་
པའི་བུད་མེད་གཟུགས་རིང་ཞིག་ཁྲུས་རྫིང་དུ་ཁྲུས་ལ་ཞུགས་ཤིང་། མོའི་གཟུགས་བོངས་
ཁོ་ལས་ལྡབ་ལྔ་འགྱུར་གྱིས་ཆེ་བར་མངོན་ལ། བརླ་བར་ནས་ལྟེ་བའི་བར་དུ་འཛིངས་ཤིང་
འཁྲིགས་པའི་རྨོངས་སྤུས་ཀུན་ནས་ཁེབས་འདུག ཁོ་ཁྲུས་རྫིང་གི་འགྲམ་ནས་བུད་མེད་
དེར་གཡེངས་ནས་འདུག་སྐབས། སེམས་སུ་འདོད་ཆགས་ཀྱི་མེ་ལྕེ་དྲག་ཏུ་འབར།
ཕོ་བའི་ཟུག་གཟེར་གྱིས་ཉམ་ཐག་པར་གྱུར་པའི་ལུས་པོ་འདིར་འདོད་ཆགས་ཤིག་ཇི་
ལྟར་སྐྱེས་པ་ཡིན་ནམ། བུད་མེད་འདི་ལྟ་བུ་ཞིག་མཐོང་བས་ཁོ་ལ་འདོད་པ་སྐྱེས་དོན་ཅི་
ཡིན་ནམ། གལ་སྲིད་ཁོ་གཉིད་ལས་སད་ཡོད་ཚེ། བུད་མེད་འདིས་ནི་ཁོའི་ཡི་ག་འཆུ་རུ་
འཇུག་ངེས།
དེ་བས། ཁོས་མིའི་ཤེས་པ་ལ་ཕན་ཚུན་ལྡོག་ཕྱོགས་སུ་འཁོར་གྱིན་པའི་སོ་འཁོར་
གཉིས་ཡོད་པར་ཆ་བཞག་ལ། སོ་འཁོར་གཅིག་གིས་གཟུགས་ཀྱི་སྐྱེ་མཆེད་དོན་དུ་གཉེར་
ཞིང་། སོ་འཁོར་ཅིག་ཤོས་ཀྱིས་འདོད་པ་སོགས་ལུས་ཀྱི་འགྱུར་བ་སྣ་ཚོགས་ཀྱི་དོན་བྱེད།
ད་ནི་སོ་འཁོར་སྔ་མ་དེར་བུད་མེད་སྒྲེན་པོ་གང་དེའི་གཟུགས་བརྙན་བབས་ནས་སོ་འཁོར་
ཕྱི་མར་ཐོགས་ཤིང་། སོ་འཁོར་ཕྱི་མ་དེ་རུ་ཕོ་མཚན་འགྲེང་བྱེད་ཀྱི་བརྡ་ཡིག་སྦྱར་ཡོད་
པར་བྱས་ན། གལ་སྲིད་སོ་འཁོར་གྱི་འཕལ་ག་གང་ཞིག་རྒྱུ་རྐྱེན་ག་གེ་མོ་ཞིག་གིས་ཤོར་
ཏེ་འདོད་ཆགས་ཀྱི་དོན་བྱེད་པའི་སོ་འཁོར་དང་ཁུག་རྟའི་གཟུགས་བརྙན་འཛིན་པའི་སོ་
འཁོར་གཉིས་ལ་འབྲེལ་བ་འབྱུང་དུ་བཅུག་ཚེ། སྐབས་འདིར། མཁའ་རུ་འཕུར་བའི་ཁུག་
རྟ་མཐོང་བའི་མོད་ལའང་ཕོ་མཚན་མཁྲེགས་པར་འགྱུར་ངེས།
གཞན་ཡང་། ཐའོ་མཱ་སི་གཉིད་དང་འབྲེལ་བའི་ཤེས་བྱའི་སྐོར་ལའང་འདྲིས་ཆ་ཆེ་སྟེ།
ཁོའི་ལས་གྲོགས་ཤིག་འདིའི་ཕྱོགས་ཀྱི་ཆེད་ལས་མཁས་པ་ཞིག་ཡིན་ལ། ལས་གྲོགས་དེས་
བཤད་པ་ལྟར་ན། རྨི་ལམ་ཇི་འདྲ་ཞིག་ཡིན་ཡང་ཆོག གང་ལྟར་རྨི་ལམ་གྱི་གནས་སྐབས་
སུ་སྐྱེས་པ་རྣམས་ཀྱི་ཕོ་མཚན་ནི་རྣམ་ཀུན་འགྲེང་སྟེ་ཡོད་པར་བརྗོད། དེས་ན། ཕོ་མཚན་
འགྲེང་བ་དང་བུད་མེད་སྒྲེན་པོ་གཉིས་ཀྱི་འབྲེལ་བ་ནི་འཇིག་རྟེན་བྱེད་པོས་མིའི་ཤེས་པ་
ལ་འཛིན་སྟངས་ཇི་སྙེད་ཅིག་བཞག་ཡོད་པའི་གྲས་ཀྱི་འཛིན་སྟངས་བྱེ་བྲག་པ་ཞིག་ཡིན་
པ་ཙམ་རེད།
འདི་དག་ཡོད་ཚད་དང་བརྩེ་དུང་ལ་མཐུན་པའི་ཆ་ཞིག་ཡོད་དམ་ཞེ་ན། མེད་དེ།
གལ་སྲིད་ཐའོ་མཱ་སིའི་ཀླད་པའི་སོ་འཁོར་ཞིག་གི་འཕལ་ག་ཤོར་བའམ། ཡང་ན་ཁོ་ནི་ཏག་
ཏག་ཁུག་རྟ་མཐོང་བའི་ཚེ་འདོད་པ་རྒྱས་པ་ཞིག་ཡིན་ཚེ། དེས་ན། འདིས་ནི་ཁོས་ཐུར་
བཟའ་ལ་བཅངས་པའི་བརྩེ་བར་འགྱུར་བ་ཅི་ཡང་བཏང་མེད།
རྒྱ་ལ་འདོད་པ་རྒྱས་པ་ནི་འཇིག་རྟེན་བྱེད་པོས་རང་ཉིད་ལ་མགུ་བ་སྐྱེད་བྱེད་དུ་
བསྐྲུན་པའི་ལྷུ་ལག་ཅིག་ཡིན་ཚེ། བརྩེ་དུང་ནི་དེ་ལས་ལྡོག་སྟེ་ཏག་ཏག་ང་ཚོ་འབའ་ཞིག་
ལ་དབང་ཞིང་། ང་ཚོ་བརྩེ་དུང་ལ་བརྟེན་ནས་འཇིག་རྟེན་བྱེད་པོའི་འཆིང་བ་ལས་གྲོལ་
ཆོག དེས་ན། བརྩེ་དུང་ནི་ང་ཚོའི་རང་དབང་ཡིན་ལ། བརྩེ་དུང་ནི་es muss sein”
ལས་ཡོངས་སུ་ཐར་བ་ཞིག་གོ
ཡང་གཅིག་བཤད་ན་འདི་འདྲ་ཞིག་ཀྱང་མིན་ཏེ། འདི་ནི་མཐའ་གཅིག་ཏུ་བདེན་
པར་ཡང་གཟུང་མི་རིགས། བརྩེ་དུང་ནི་འདོད་པ་སྐྱེད་བྱེད་ཀྱི་སོ་འཁོར་དེ་མིན་ལ། འཇིག་
རྟེན་བྱེད་པོའི་རྩེད་ཆས་ལྟ་བུ་དེའང་མིན་དུ་ཆུགས་ཀྱང་། དེ་ནི་ཆུ་ཚོད་འཁོར་ལོ་ཆེན་པོ་
ཞིག་གི་མདའ་ཁབ་ལ་འཐམས་པའི་བུད་མེད་སྒྲེན་པོ་ཞིག་དང་འདྲ་བར་སྔར་བཞིན་དེ་
གཉིས་ཀར་འབྲེལ་བ་ངེས་ཅན་ཞིག་ཡོད།
བརྩེ་དུང་དང་འཁྲིག་སྤྱོད་གཉིས་ཕན་ཚུན་རྟེན་འབྲེལ་དུ་བཞག་པ་ནི་འཇིག་རྟེན་
བྱེད་པོའི་དགོངས་པ་མཚར་བོ་ཞིག་རེད། ཐའོ་མཱ་སིས་འདི་ལྟར་བསམས།
བརྩེ་དུང་ཆགས་སྲེད་ཀྱི་རྨོངས་པ་ལས་སྒྲོལ་བའི་ཐབས་ཉག་གཅིག་ནི་ང་ཚོའི་
ཀླད་པའི་སོ་འཁོར་གྱི་འཁོར་ཕྱོགས་ལ་འགྱུར་བ་བཏང་སྟེ། ཁུག་རྟ་ཞིག་མཐོང་བའི་མོད་
འདི་འདྲའི་འཆར་སྒོ་སྐྱིད་པོ་ཞིག་དང་བསྡོངས་ནས་ཁོ་ལ་གཉིད་རྨུགས་ཀྱི་སྣང་བ་
ལའང་འདོད་པ་རྒྱས་འོངས་པ་ཞིག་བྱ་དགོས་པ་དེ་རེད། ཐའོ་མཱ་སིས་འདི་ལྟར་ཡང་སྙམ།
བན་བུན་ཞིག་སྐྱེས་འོངས་ལ། གཉིད་རྨུགས་ཀྱི་གཏིང་ལ་བྱིང་བའི་ཁ་མཚམས་ཤིག་སྟེ།
མཐོང་སྣང་རབ་རིབ་ཅིག་ལས་བྱུང་བའི་སྒྱུ་འཕྲུལ་གྱི་འཇིག་རྟེན་ཞིག་ཏུ། ཁོས་སྔོན་ཏག་
ཏག་ལ་རང་ཉིད་ཀྱིས་གསང་བ་ཡོད་ཚད་ཀྱི་མཐིལ་བརྟོལ་ཅིང་། མཐར་ཐུག་གི་བདེན་
པ་གང་ཞིག་རྟོགས་སོང་བའི་ངེས་ཤེས་འདྲོངས་ལ། ལྷའི་ཡུལ་དང་རྨི་ལམ་གྱི་ཞིང་གསར་
པ་ཞིག་རྙེད་སོང་བའི་གདེང་ཡང་ཐོབ་སྟེ། དེ་ནི་མི་རྣམས་ཀྱིས་ཁུག་རྟ་ཞིག་མཐོང་ཡང་
འདོད་པ་སྐྱེས་འོངས་པའི་འཇིག་རྟེན་ཞིག་ཡིན་ལ། དེ་རུ་ཐའོ་མཱ་སི་འདོད་ཆགས་ཀྱི་
རྨོངས་པ་ལས་ཀུན་ནས་ཐར་ཏེ་ཐུར་བཟའ་ལ་རྩེ་དགའ་ཞིང་དགའ་མགུར་སྤྱད་ཆོག
ཁོ་ཡང་བསྐྱར་གཉིད་དུ་ཡུར།
ཁོ་རང་ལུས་ཕྱེད་སྒྲེན་པོར་མངོན་པའི་བུད་མེད་སྐོར་ཞིག་གི་དཀྱིལ་ལ་བཀོད་ཅིང་།
བུད་མེད་དེ་དག་གིས་ཁོའི་མཐའ་རུ་སྐོར་བ་རྒྱག་བཞིན་འདུག འོན་ཏེ། ཁོ་རང་ངལ་
དུབ་ཀྱིས་རབ་ཏུ་ནོན་པར་གྱུར། བུད་མེད་དེ་དག་ལ་གཡོལ་ཆེད། ཁོས་གུད་ཀྱི་ཁང་མིག་
དེར་འཛུལ་སའི་སྒོ་གླེགས་ཁད་ཀྱིས་ཕྱེ་བ་ན། མིག་མདུན་གྱི་འབོལ་ཁྲི་རིང་བོ་ཞིག་ཏུ་བུ
མོ་གཞོན་ནུ་མ་ཞིག་ཉལ་འདུག་ལ། མོའི་ལུས་སུ་ཆུ་རས་ཟུར་གསུམ་ཞིག་ལས་གཞན་ཅི་
ཡང་གྱོན་མི་འདུག མོའི་ལུས་སྟོད་གྲུ་མོས་བཀྱགས་ཏེ་ཟུར་ཉལ་བྱས་ཤིང་། ཁོར་ཕྱོགས་
ནས་འཛུམ་སྟེ་འདུག་པ་ནི་ཕལ་ཆེར་ཁོ་ཡོང་སྲིད་པ་སྔ་མོ་ནས་ཤེས་ཡོད་པ་དང་འདྲ།
ཁོ་གཞོན་ནུ་མ་དེའི་ཕྱོགས་སུ་སོང་ལ། ལུས་ཡོངས་སུ་བདེ་བ་ཟད་མི་ཤེས་པ་ཞིག་གིས་
སིམ་འོངས། ད་ནི་ཁོས་གཞི་ནས་མོ་རང་རྙེད་སོང་བ་རེད། ད་ནི་ཁོ་གཞི་ནས་མོ་དང་མཉམ་
དུ་བསྡད་ཆོག་པར་གྱུར་པ་རེད། ཁོ་རང་མོའི་འཁྲིས་སུ་བསྡད་དེ་མོར་ཁ་བརྡ་བྱས་ཤིང་། མོས་
ཀྱང་ཁོར་སྙིང་གཏམ་གང་ཞིག་ལབ་ཀྱིན་འདུག མོའི་ལུས་སུ་ལྷུན་ཆགས་ཀྱི་ཉམས་ཤིག་
མངོན་འདུག་ལ་ལག་པའི་འདེགས་འཇོག་ཀྱང་ཡང་ཞིང་མཉེན། ཚེ་རབས་འདིར་ཁོས་
རེ་ཞིང་སྒུག་པ་ནི་འདི་ལྟ་བུའི་ལྷུན་ཆགས་ཀྱི་སྟངས་ཀ་ཞིག་ཡིན་ལ། མི་ཚེ་ཧྲིལ་བོར་ཁོས་
འཚོལ་བཞིན་པ་ནི་བུད་མེད་ཀྱི་ཞི་ཞིང་དུལ་བའི་རང་བཞིན་འདི་ཉིད་ཡིན།
ཏག་ཏག་སྐབས་འདིར། ཁོ་གཉིད་ཀྱི་གཏིང་རིམ་ཞིག་ནས་གཉིད་མ་སད་ཀྱི་གནས་
སྐབས་ཤིག་ཏུ་ལྷུང་ཞིང་། མི་མེད་ལུང་སྟོང(no man'’s land) ལྟ་བུའི་གནས་དེ་རུ་
ཁོ་གཉིད་མ་ནུས་ལ་སད་ཀྱང་དཀའ་བར་གྱུར། ཁོས་ཕངས་སེམས་དང་བཅས་བུད་མེད་
འདི་ཉིད་གར་སོང་ཆ་མེད་དུ་གྱུར་པ་རྟོགས་རྗེས། ཨ་ཁ། ང་ལ་མོ་ཇི་འདྲའི་མཁོ་ཨང་ཞེས་
སེམས་སུ་ཡང་ཡང་བསྐྱར། ཁོས་སེམས་ཤུགས་ཡོད་རྒུ་གཅིག་ཏུ་བསྡུས་ནས་གནས་གང་
ཞིག་ཏུ་མོ་ལ་ཕྲད་པ་དང་མོ་ལ་ཕྲད་ནས་དོན་དག་ཅི་ཞིག་བརྒྱུད་མྱོང་བ་སོགས་ལ་ཕྱིར་
དྲན་བྱས། ཆ་རྒྱུས་ཡོད་ཡོད་འདྲ་བའི་བུད་མེད་འདིར། ཁོ་ལ་བག་ཆགས་ཕྲ་མོ་ཙམ་ཡང་
མེད་པ་འདི་ཅི་ཡིན་ནམ། ཁོས་རིངས་པ་རིངས་པར་བུད་མེད་དེར་ཁ་པར་གཏོང་དགོས་
པའི་སེམས་ཐག་བཅད་མོད། འོན་ཏེ། དེ་མ་ཐག་ཁོས་དངངས་འདར་ཞིག་དང་བཅས་རང་
ཉིད་ཀྱིས་བུད་མེད་དེར་ཁ་པར་གཏོང་མི་ཐུབ་པ་རྟོགས་ཏེ། ཆུང་དུ་ན་ཁོ་བུད་མེད་དེའི་
མིང་ཙམ་ལའང་བག་ཆགས་ཅི་ཡང་མེད་པས་སོ། །ཁོས་རང་ཉིད་འདི་ལྟར་རྒྱུས་མངའ་
ཆེ་བའི་མི་ཞིག་གི་མིང་ཇི་ལྟར་བརྗེད་སོང་བ་ཡིན་ནམ། དེའི་མུར། ཁོ་ཕལ་ཆེར་གཉིད་
ལས་སད་ཅིང་མིག་ཟུང་ཡང་ཁད་ཀྱིས་ཕྱེ་འོངས། ཁོའི་སེམས་སུ་རང་ཉིད་གང་ཞིག་ཏུ་
ཡོད་པར་བསམ་བློ་བཏང་། རེད། ང་ནི་ཕུ་རཱ་རྒུ་རུ་ཡོད། དེས་ན་བུད་མེད་འདིའང་ཕུ་རཱ་
རྒུའི་ཡིན་ནམ། མོ་ཁོ་བོས་ས་ཆ་གཞན་ཞིག་ཏུ་ངོ་ཤེས་པ་མིན་ནམ། སུའེ་ཙེར་ལྟ་བུ་ཞིག་
ཏུ་ཕྲད་པ་མིན་ནམ། ཡུད་ཙམ་འགོར་རྗེས། ཁོས་རང་ཉིད་ཀྱིས་བུད་མེད་འདི་ཁྱོན་ནས་ངོ་
མི་ཤེས་པ་རྟོགས། མོ་ནི་སུའེ་ཙེར་གྱི་མ་རེད་ལ་ཕུ་རཱ་རྒུའི་ཡང་མ་རེད། མོ་ནི་ཏག་ཏག་རྨི་
ལམ་དུ་ཡོད་ཀྱི་དེ་ལས་གཞན་པའི་གནས་གང་ཞིག་ཏུ་ནི་མ་ཡིན་ནོ།
ཐའོ་མཱ་སི་ཡོངས་སུ་འཐོམས་སོང་། ཁོ་ཡར་དགྱེ་ནས་མལ་ཁྲིའི་མཐའ་རུ་སྡོད་དུས།
ཐུར་བཟས་ཁོའི་འཁྲིས་སུ་དབུགས་རིང་བོ་ཞིག་ལེན་གྱིན་འདུག རྨི་ལམ་དུ་བྱུང་བའི་བུ་
མོ་གཞོན་ནུ་མ་དེ་ནི་ཁོས་འཚོ་བའི་ཁྲོད་ངོ་ཤེས་པའི་བུད་མེད་ཅིག་དང་ཡེ་ནས་མི་འདྲ།
བུ་མོ་འདི་ནི་ཁོ་ལ་མཚོན་ན་རྒྱུས་ཡོད་རྒྱུས་ཡོད་ཅིག་ཏུ་སྣང་འོངས་མོད། དོན་དུ་ཁོས་མོ་
རང་ངོ་གཏན་ནས་ཤེས་ཀྱི་མི་འདུག ཡིན་ཡང་། མོ་ནི་ད་གཟོད་ཁོའི་རེ་ཞིང་སྨོན་པའི་
བུད་མེད་དེ་རེད། རྒྱ་ལ་ནམ་ཞིག་ཁོས་རང་ཉིད་ཀྱི་དག་ཞིང་ཞིག་རྙེད་ཅིང་། དག་ཞིང་
དེ་འདྲ་ཞིག་ཀྱང་དངོས་སུ་ཡོད་པར་ཆ་བཞག་ན། ཁོ་ནི་གནས་དེ་རུ་བུད་མེད་འདི་དང་
མཉམ་དུ་འཚོ་འདོད། རྨི་ལམ་ཁྲོད་ཀྱི་བུ་མོ་གཞོན་ནུ་མ་དེ་ནི་ད་གཟོད་ཁོའི་བརྩེ་དུང་
“es muss sein” དེ་ཡིན།
ཁོའི་ཡིད་ལ་ཕི་ལའེ་ཌོ་ཡི《སྐྱེམས་ཀྱི་ཚོམས་སུ་བྱུང་བའི་ངག་རྒྱུན་
གྲགས་ཅན་དེ་དྲན་བྱུང་སྟེ། སྔོན་གྱི་ཚེ་སྐྱེ་བོ་ཀུན་ནི་ཕོ་མོ་ལུས་གཅིག་གི་ཤ་ཚུགས་ཅན་
ཡིན་པ་ལ་དཀོན་མཆོག་གིས་དེ་ཉིད་ཚལ་བ་གཉིས་སུ་ཕྲལ། དེ་ནས་བཟུང་ཚལ་བ་གཉིས་
ཀ་འཇིག་རྟེན་དུ་འཁྱམས་ནས་ཕན་ཚུན་འཚོལ་མགོ་བརྩམས་པར་གྲགས། དེས་ན། བརྩེ་
དུང་ནི་ང་ཚོས་རང་ཉིད་ཀྱི་ཆ་ཤས་གཞན་དེ་འཚོལ་བའི་འདུན་པ་ཙམ་རེད།
གལ་སྲིད་དངོས་གནས་འདི་འདྲ་ཞིག་ཡིན་པར་ཆ་བཞག་ན། ང་ཚོ་མི་རེ་རེར་འཇིག་
རྟེན་འདིའི་གྲུ་ག་ག་གེ་མོ་ཞིག་ཏུ་རང་ཉིད་ཀྱི་ཕྱེད་ཀ་ཅིག་ཤོས་ཤིག་ཡོད་ངེས་ལ། ཕྱེད་ཀ་དེ་
དང་རང་ཉིད་ནི་སྔོན་མར་ཕུང་བོ་གཅིག་གི་གྲུབ་ཆ་རུ་གྱུར་མྱོང་ཡོད་པ་རེད། དེས་ན། ཐའོ་
མཱ་སིའི་ཕྱེད་ཀ་ནི་ཁོའི་རྨི་ལམ་དུ་བྱོན་པའི་བུ་མོ་གཞོན་ནུ་མ་དེ་ཡིན་སྲིད། འོན་ཏེ། འཇིག་
རྟེན་འདིར་རང་ཉིད་ཀྱི་ཕྱེད་ཀ་གང་དེ་རྙེད་མཁན་ཞིག་ཡེ་ནས་མེད་པ་བཞིན། ཐའོ་མཱ་སི་
ལ་མཚོན་ནའང་རང་ཉིད་ཀྱི་ཕྱེད་ཀ་དེའི་དོད་དུ་རྙེད་པ་ནི་སུ་ཞིག་གིས་རིན་ཆེན་སྒྲོམ་དུ་
བཅུག་ནས་ཆུ་ལ་བསྐྱུར་བའི་ཐུར་བཟའ་རེད། འོན་ཏེ། ནམ་ཞིག་ཁོས་ལས་ཀྱིས་བསྐོས་པའི་
བུད་མེད་དེ། རང་ཉིད་ཀྱི་ཕྱེད་ཀ་ཅིག་ཤོས་དེར་ཕྲད་པར་གྱུར་ཚེ། ཐའོ་མཱ་སིས་ཡང་སྙིང་སུ་
ཞིག་གདམ་སྲིད་དམ། ཁོས་རིན་ཆེན་སྒྲོམ་དུ་བཅུག་པའི་བུད་མེད་དེ་གདམ་སྲིད་དམ། ཡང་
ན་ཕི་ལའེ་ཌོའི་ངག་རྒྱུན་དུ་གྲགས་པའི་བུད་མེད་དེ་གདམ་སྲིད།
ཁོས་རང་ཉིད་དང་རྨི་ལམ་ཁྲོད་ཀྱི་བུད་མེད་དེ་རྟོག་བཏགས་ཀྱི་ཞིང་ཁམས་ཤིག་ཏུ་
ཡོད་པར་བློས་བསླང་བྱས་ཤིང་། ཏག་ཏག་སྐབས་དེར། ཐུར་བཟའ་ཁོ་གཉིས་ཀྱི་སྒེའུ་ཁུང་
ཡངས་པོར་ཕྱེ་བའི་གཞལ་ཡས་ཁང་གི་ཉེ་འགྲམ་ག་ལ་བ་ཞིག་བརྒྱུད་ནས་འགྲོ་བཞིན་
པར་ཆ་བཞག མོ་གྲོགས་མེད་ཁེར་རྐྱང་ངང་ལམ་དཀྱིལ་དུ་འགྲེང་ནས་བསྡད་ཅིང་། སྐྱོ་
གདུང་ཚད་མེད་ཀྱི་མིག་འོད་ཅིག་རྒྱང་རིང་ནས་ཁོའི་ཕྱོགས་སུ་བརྐྱངས་འོངས་པས།
ཁོས་
ཏག་ཏག་མིག་འོད་འདི་ཉིད་བཟོད་མི་ནུས་པར་གྱུར། དེ་བས་ཁོས་ཡང་བསྐྱར་རང་ཉིད་ཀྱི་
ནང་སེམས་ནས་ཐུར་བཟའི་སྡུག་བསྔལ་ཚོར་འོངས་ལ། ཁོ་ཡང་བསྐྱར་གདུང་སེམས་ཀྱིས་
བྲན་དུ་བཀོལ་ཞིང་ཐུར་བཟའི་རྣམ་ཤེས་ཀྱི་བཙོན་དུ་ཚུད། དེའི་མུར། ཁོ་ཚམ་ཚོམ་མེད་
པར་སྒེའུ་ཁུང་ལས་མཆོངས་ཏེ་ཐུར་བཟའི་ཕྱོགས་སུ་བརྒྱུགས། འོན་ཏེ། ཐུར་བཟས་ཁོ་ལ་
ཁྱོད་ནི་སོ་སོ་སྐྱིད་པའི་གནས་ཤིག་ཏུ་བསྡད་པས་འཐུས་ཞེས་སྨྲས་ཤིང་། ལུས་པོའི་བྱེད་
པ་ཇི་སྙེད་རེངས་ཤིང་འཁུམས་པར་གྱུར་འདུག་པས། ཁོ་ནམ་རྒྱུན་བཞིན་སུན་སྣང་སྐྱེས་
ཤིང་སྤྲོ་བ་ཡོངས་སུ་ཉམས། ཁོས་ཐུར་བཟའི་འཚུབ་ཆ་ལངས་པའི་ལག་ཟུང་རང་ཉིད་ཀྱི་
སྙིམ་པར་བཀོད་ནས་ལྷོད་ལ་འབབ་ཏུ་བཅུག་ཅིང་། རང་ཉིད་ཀྱིས་གཞི་ནས་ད་ལྟའི་བདེ་
སྐྱིད་ཀྱི་ཁྱིམ་གཞིས་དང་ཁ་འབྲལ་བའི་སྟ་གོན་བྱས་ཟིན་པ་ཚོར་ལ། རང་ཉིད་དུས་ནམ་
ཡང་རྨི་ལམ་བུ་མོ་དང་མཉམ་དུ་འདུག་སའི་དག་ཞིང་གང་དེར་ཁ་འབྲལ་སྙིང་ཡོད་པ་
གཞི་ནས་རྟོགས། ཁོས་བརྩེ་དུང་གི “es muss sein” ལ་རྒྱབ་འགལ་གྱིས་ཐུར་བཟའི་
ཕྱི་བཞིན་འབྲང་འདོད་དེ། དགོད་བྲོ་བའི་སྟེས་དབང་དྲུག་ལས་བྱུང་བའི་བུད་མེད་འདིའི་
རྗེས་འབའ་ཞིག་བསྙེགས་ནས་འགྲོ་འདོད།
མལ་ཁྲི་རུ་ཁོས་གུད་ཀྱི་བུད་མེད་འདིར་བལྟས་ནས་བསྡད་ཅིང་། བུད་མེད་འདི་གཉིད་
གུང་དུའང་ཁོའི་ལག་མགོར་དམ་པོར་འཇུས་འདུག ཁོར་རང་ཉིད་བུད་མེད་འདིར་སྔར་
བས་ཀྱང་དུངས་པའི་ཉམས་སྣང་ཞིག་གློ་བུར་དུ་སྐྱེས་ཡོང་། སྐབས་འདིར། བུད་མེད་འདིའི་
མིག་གཉིས་ཀར་ཧྲག་བར་རེ་ཕྱེ་འདུག་པས་མོའི་གཉིད་ཧ་ཅང་ཡང་བ་ཤེས་ཐུབ་ལ། མོའི་
མིག་འོད་ཁོའི་ལུས་སུ་ལྷུང་ཞིང་གདོང་ལ་ཧ་ལས་པའི་ཉམས་ཤིག་མངོན་འདུག
“ཁྱོད་ཀྱིས་ཅི་ཞིག་ལ་ལྟ་བཞིན་ཡོད་དམ།” མོས་དེ་ལྟར་དྲིས་བྱུང་།
མོའི་གཉིད་དཀྲོག་མི་རུང་བར་མུ་མཐུད་དུ་གཉིད་དུ་འཇུག་དགོས་པ་ཁོས་གསལ་
བོར་ཤེས་ཡོད། དེ་བས། ཁོས་སྐད་ཆ་སྙན་མོ་རེ་བཤད་ཅི་ཐུབ་ཀྱིས་མོས་ཡང་བསྐྱར་རྨི་
ལམ་གསར་པ་རེ་རྨི་བར་རེ།
“ངས་སྐར་མ་ལ་ལྟ་བཞིན་ཡོད།” ཁོས་དེ་ལྟར་ལབ་བྱུང་།
“རྫུན་མ་གཏམ། ཁྱོད་ཀྱིས་སྐར་མ་ལ་བལྟས་མེད་པར་ས་ལ་བལྟས་ཏེ་འདུག”
“རྒྱུ་མཚན་ང་ཚོ་གནམ་གྲུ་རུ་ཡོད་པས། སྐར་མ་ང་ཚོའི་འགབ་ན་ཡོད་པ་རེད།”
“འོ་རེད།” ཐུར་བཟས་འདི་ལྟར་ལབ་ཅིང་། ཐའོ་མཱ་སིའི་ལག་པ་སྔར་བས་ཀྱང་
དམ་པོར་བསྡམས་ཏེ་ཡང་བསྐྱར་གཉིད་དུ་ཡུར། ད་ལྟ་མོ་སྐར་མའི་གོང་རོལ་ཏུ་འཕུར་
གྱིན་པའི་གནམ་གྲུ་མཐོན་པོ་ཞིག་ཏུ་བསྡད་དེ། སྒེའུ་ཁུང་གི་ཤེལ་སྒོ་བརྒྱུད་ནས་ཕྱི་རོལ་ཏུ་
ལྟ་བཞིན་པ་ཐའོ་མཱ་སིས་གསལ་བོར་རྟོགས།

རབ་བྱེད་དྲུག་པ།
རླབས་ཆེ་བའི་དཔུང་བསྐྱོད།

1980ལོར《གཟའ་ཉི་མའི་སྐབས་དོན་ཚགས་པར》དུ་སྤེལ་བའི་རྩོམ་ཡིག་ཅིག་གིས་
ད་གཟོད་སི་ཏ་ལིན་གྱི་བུ་ཡ་ཁོ་ཝུའི་ཤི་རྐྱེན་དངོས་སུ་ཡོངས་བསྒྲགས་བྱས་པ་རེད། འཛམ་
གླིང་འཁྲུག་ཆེན་གཉིས་པའི་སྐབས་སུ། ཡ་ཁོ་ཝུ་འཇར་མན་གྱི་བཟུང་དམག་ཏུ་གྱུར་ཅིང་
དབྱིན་ཇིའི་དམག་དཔོན་སྐོར་ཞིག་དང་མཉམ་དུ་བཟུང་དམག་གི་བཙོན་ར་གཅིག་ཏུ་
བཀག བཙོན་ར་དེར་ཐུན་མོང་གི་སྣམ་ཕྱིང་གཅིག་ལས་མེད་ལ། སི་ཏ་ལིན་གྱི་བུས་རྣམ་
ཀུན་སྣམ་ཕྱིང་གི་ཕྱི་ནང་ཡོད་ཚད་མི་གཙང་ལྗན་ལྗིན་གྱིས་ཀུན་ནས་སྦག་པར་བྱེད། འདི་
ནི་སྐབས་དེར་འཛམ་བུའི་གླིང་ན་དབང་ཤུགས་ཆེས་ཆེ་བའི་མི་སྣ་གང་དེའི་སྲས་ཀྱི་ཕྱི་
ས་ཡིན་ཡང་རུང་སྟེ། གང་ལྟར་དབྱིན་ཇི་པ་དག་ནི་སྣམ་ཕྱིང་གི་ཕྱི་ནང་ཡོད་ཚད་ཕྱི་སས་
སྦགས་པའི་ཚུལ་དེར་འཚིག་པ་གཏིང་ནས་ཟ་བཞིན་ཡོད། དེ་བས། ཁོ་ཚོས་འདིའི་སླད་
དུ་ཡ་ཁོ་ཝུ་ལ་ལེ་ལན་བདས་པ་ན། ཁོ་ནི་ཁྲོས་དྲགས་ཏེ་ངོ་གདོང་ཡང་འགྱུར་སོང་། ཕྱིས་
སུ་ཁོ་ཚོས་དུས་རྟག་ཏུ་ཡ་ཁོ་ཝུ་ལ་གསལ་ཡང་ཡང་བཏབ་ཅིང་། དྲག་ཤུལ་གྱིས་སྣམ་ཕྱིང་
དུ་བྱི་དོར་ཡང་བྱ་རུ་བཅུག་པས། ཁོ་རང་ཆེས་ཆེར་ཁྲོས་ཏེ་དབྱིན་ཇི་པ་དག་ལ་འཐབ་
ཅིང་རྩོད་པར་གྱུར། མཇུག་མཐར། ཡ་ཁོ་ཝུས་བཟུང་དམག་གི་བཙོན་ར་གང་དེའི་ལས་སྣེ་
བཙལ་ཏེ་རང་ཉིད་དང་དབྱིན་ཇི་པ་དག་གི་འགལ་བ་བསྡུམ་པའི་རེ་བ་བཏོན་མོད། འོན་
ཏེ། འཇར་མན་གྱི་དམག་དཔོན་དེས་བཤང་གཅི་ངག་ནས་གླེང་བ་ནི་མི་འོས་པའི་ལས་སུ་
བརྩིས་ཏེ། དོན་འདི་སྣང་ལ་མ་ངེས་པའི་ཚུལ་དུ་བཞག སི་ཏ་ལིན་གྱི་བུས་བརྙས་བཅོས་
འདི་འདྲ་ཞིག་བཟོད་ཐབས་མེད་པར་གྱུར་པས། ཨུ་རུ་སུའི་སྐད་ཀྱི་བསྟིང་ཚིག་གིས་ཀུན་
ལ་སྤྱོས་ཤིང་། རྒྱུག་ཐེངས་གཅིག་གིས་གློག་ཤུགས་ཧ་ཅང་དྲག་པའི་བཙོན་རའི་ལྕགས་དྲ་
ལ་བརྡབས་ཏེ་རང་སྲོག་བཅད། དེ་ནས་བཟུང་། ཡ་ཁོ་ཝུའི་བེམ་པོ་བཙོན་རའི་ལྕགས་དྲ་
ལ་བཀལ་ནས་ཡོད་པས། ད་ནི་ཁོས་དུས་གཏན་དུ་དབྱིན་ཇི་པའི་སྣམ་ཕྱིང་སྦག་མི་སྲིད།
སི་ཏ་ལིན་གྱི་བུའི་མགོར་ཡང་སྡིག་སྡུག་ཇི་སྙེད་ཅིག་ཡོང་མྱོང་སྟེ། ད་ལྟ་ལག་སོན་
བྱུང་བའི་བདེན་དཔང་གང་མང་ཞིག་ལ་གཞིགས་ན། ཕ་རྒན་གྱིས་ཁོའི་ཨ་མ་ལྔ་བའི་ལམ་
དུ་བརྫངས་ཟིན་པར་མངོན། དེ་བས། ཁོ་ནི་ཕྱོགས་གཅིག་ནས་ལྷའི་བུ(ཁོའི་ཕ་རྒན་ནི་ལྷ་
རུ་བཀུར་ཡོད་པས་སོ)ཡིན་ལ། ཕྱོགས་གཞན་ཞིག་ནས་ལྷས་སྐྱབས་འོག་ནས་དོར་ཟིན་པ་
ཞིག་ཀྱང་ཡིན། མཐའ་འཁོར་གྱི་མི་རྣམས་ནི་ཁོ་ལ་ཕྱོགས་གཉིས་ནས་སྐྲག་གིན་ཡོད་དེ།
གཅིག་ནི་ཁོས་དབང་ཤུགས་ལ་བརྟེན་ནས་ཁོ་ཚོར(ཇི་ལྟར་བཤད་ཀྱང་ཁོ་ནི་སི་ཏ་ལིན་
གྱི་བུ་ཡིན་པ་རེད)འཚེ་མི་ཡོང་གྲང་སྙམ་པས་ཡིན་ལ། གཉིས་ནི་ཁོའི་གྲོགས་པོར་གྱུར་
པས་ཀྱང (སི་ཏ་ལིན་གྱིས་ཁོ་ཚོར་ཆད་པ་བཅད་དེ་བུར་སློབ་གསོ་གཏོང་བས་སོ)ཡིན།
དམྱལ་བར་ལྷུང་བ་དང་དམིགས་བསལ་གྱི་དབང་ཆ། བདེ་སྐྱིད་དང་སྡུག་བསྔལ།
འདི་དག་ཡོད་ཚད་ཡ་ཁོ་ཝུ་མ་གཏོགས་སུས་ཀྱང་རྟོགས་མི་སྲིད། འགལ་བ་ལྟག་སྤྲོད་
དུ་གྱུར་པའི་ཆོས་གཉིས་ཕན་ཚུན་གཅིག་གྲོགས་གཅིག་ཏུ་འཁྱེར་སྲོལ་འདིར་བལྟས་
ན། མིའི་འཚོ་གནས་ཀྱི་མཐའ་གཉིས་དབར་གྱི་བར་ཐག་ནི་ཇི་འདྲའི་དོག་པ་ངང་གིས་
ཚོར་ཡོང་།
དམག་འཁྲུག་མགོ་བརྩམས་མ་ཐག ཁོ་འཇར་མན་པའི་བཟུང་དམག་ཏུ་གྱུར། ཡ་
ཁོ་ཝུ་མ་གཞི་ནས་རྒྱལ་ཁབ་གང་དེའི་ནན་ཏན་ཞིབ་ཚགས་ཀྱི་རང་བཞིན་ལ་མི་དགའ་
བ་བཞིན་དུ། ཁོ་ཏག་ཏག་རྒྱལ་ཁབ་དེ་ཉིད་ཀྱི་བཟུང་དམག་རྣམས་དང་བཙོན་ར་གཅིག་ཏུ་
བཅུག་ལ། མི་དེ་དག་གིས་ད་དུང་ཁོ་ལ་གཙང་དམེ་མི་འདུག་ཅེས་བཤུང་བར་བྱེད། ཁོ་ནི
མིའི་རིགས་ཀྱི་གར་སྟེགས་སུ་ཆེས་མཐོ་རིམ་གྱི་ཟློས་གར་འཁྲབ་མཁན་ཞིག་ཡིན་པའི་ཆ་
ནས། གཞན་གྱིས་རང་ལ་ལེ་ལན་འདེད་རྐྱེན་ནི་རླབས་ཆེ་བའི་བྱ་གཞག་ཅིག་མ་ཡིན་པར་
བཤང་གཅི་ལས་འཕྲོས་པའི་ཁ་མཆུ་ཙམ་ཡིན་པ་འདི་ཁོས་ཅིས་ཀྱང་བཟོད་ཐབས་མེད་ལ།
བྱ་གཞག་རླབས་ཆེན་དང་འགལ་རྐྱེན་ཐ་མལ་བ་གཉིས་ནི་རྣམ་པ་ཀུན་ཏུ་འདི་ལྟར་ཉེ་བར་
གནས་ཤིང་། ཉེ་བར་གནས་པའི་ཚུལ་ནི་མི་ལ་མགོ་ཡུ་འཁོར་འོངས་པ་ཞིག་ཡིན་ནམ།
ཉེ་དྲགས་ནས་མགོ་ཡུ་འཁོར་བ་ཞེས་པ་ནི་ཕན་ཚུན་ཉེ་བར་བཅར་དྲགས་ནས་མི་ལ་
མགོ་ཡུ་འཁོར་དུ་འཇུག་པར་གོའམ།
ཡིན་ཏེ། སའི་གོ་ལའི་བྱང་སྣེ་ལྷོ་སྣེ་དང་ཉེ་བར་བཅར་ཞིང་། བཅར་དྲགས་ནས་སྣེ་
གཉིས་གཅིག་ཏུ་འཕྲད་པའི་དུས་ནམ་ཞིག་གི་ཚེ། སའི་གོ་ལའང་འཇིག་པར་འགྱུར་ལ།
མིའི་རིགས་ཀྱང་སྟོང་བའི་དབྱིངས་སུ་ལྷུང་སྟེ། མགོ་ཡུ་འཁོར་འོངས་ལ། མར་ལྟུང་བའི་
བསླུ་བྲིད་མ་བཟོད་པར་ཐང་ལ་འགྱེལ་ངེས།
གལ་སྲིད་དམྱལ་བར་ལྷུང་བ་དང་དམིགས་བསལ་གྱི་དབང་ཆ་གཉིས་ནི་གཉིས་སུ་
མེད་ལ་གཉིས་སུ་བྱར་མེད་པའམ། གལ་སྲིད་མཆོག་དམན་གྱི་རྣམ་གཞག་ཀྱང་གསལ་
བོར་འཇོག་ཐབས་མེད་པའམ། གལ་སྲིད་ལྷའི་བུ་ལའང་བཤང་གཅི་སོགས་ཀྱིས་ཚིག་
མཚོན་བཏབ་ཆོག་པར་གྱུར་ཚེ། ད་ནི་མིའི་རིགས་ཀྱི་འཚོ་གནས་ལ་བཞག་པའི་ཉག་ཤིང་
གཞི་ནས་ཡོ་སྟེ། ཐེག་པར་དཀའ་བའི་ཡང་བ་རུ་གྱུར་སོང་བ་ཡིན། དེ་བས། སི་ཏ་ལིན་གྱི་
བུས་རང་ཉིད་གློག་གི་ལྕགས་དྲ་དེར་བརྡབས་པ་ནི་ཁོས་སོ་སོའི་ཕུང་པོ་ཡང་ལྕི་ཤོར་བའི་
འཇིག་རྟེན་འདིའི་རྒྱ་མའི་ཉག་མཐིལ་དུ་བཞག་པ་དང་འདྲ་ཞིང་། འཇིག་རྟེན་འདིའི་
ཚད་མེད་པའི་ཡང་བའི་ཆ་དེས་ག་ལེར་ཡར་བཀྱགས་ཏེ། ཉམ་ཐག་པའི་ངང་རིམ་བཞིན་
ཇེ་མཐོ་ནས་ཇེ་མཐོར་འགྱུར་བཞིན་པ་ལྟ་བུ་ཞིག་རེད།
སི་ཏ་ལིན་གྱི་བུས་བཤང་གཅིའི་ཆེད་དུ་རང་སྲོག་བློས་བཏང་བ་རེད། འོན་ཏེ། བཤང་
གཅིའི་ཆེད་དུ་ཤི་བ་ནི་དོན་སྙིང་མེད་པ་ཞིག་ཁྱོན་ནས་མ་རེད། འཇར་མན་པས་བཙན་
པོའི་མངའ་རིས་ཤར་ཕྱོགས་སུ་བསྐྱེད་པའི་སླད་དུ་ཚེ་སྲོག་གང་མང་ཞིག་ཕངས་མེད་དུ་
བརླགས་ལ། ཨུ་རུ་སུས་རང་ཉིད་ཀྱི་སྟོབས་ཤུགས་ནུབ་ཕྱོགས་སུ་རྒྱ་བསྐྱེད་པའི་ཆེད་དུ་
ཚེ་སྲོག་གྲངས་མེད་ཅིག་ལྔ་བའི་ལམ་དུ་བརྫངས། རེད་ཨང་། འདི་དག་ནི་ཀླ་ཀློའི་བགྱི་
བ་འབའ་ཞིག་གི་ཆེད་དུ་རང་སྲོག་བློས་བཏང་བ་ཡིན་པས། ཁོ་ཚོའི་ཚེ་སྲོག་ནི་ད་གཟོད་
དོན་གྱིས་ཕོངས་ཤིང་རིན་ཐང་གིས་སྟོངས་པ་ཞིག་རེད། དེ་ལས་ལྡོག་སྟེ། དྲག་པོའི་གཡུལ་
གྱིས་ཀུན་ནས་རྨོངས་པའི་གནས་སྐབས་སུ། སི་ཏ་ལིན་གྱི་བུའི་ཤི་རྐྱེན་འབའ་ཞིག་ལ་ད་
གཟོད་མཚན་ཉིད་རིག་པའི་དོན་སྙིང་ངེས་ཅན་ཞིག་ལྡན་པར་འདུག་གོ
བྱིས་པའི་དུས་སུ། ཁོ་བོ་རྣམ་ཀུན《གསུང་རབ་རྙིང་མ》ཡི་བྱིས་པའི་པར་གཞི་དེ་
ཕར་སློག་ཚུར་སློག་བྱ་རྒྱུར་དགའ། པར་གཞི་དེའི་བར་བཅུག་རི་མོ་ནི་རྒུ་སི་ཐ་ཝེ་རྡོ་
རེས་བྲིས་པ་རེད་ལ། རི་མོ་དེ་རུ་དཀོན་མཆོག་ཅེས་པ་ནི་སྤྲིན་པའི་ཡང་སྟེང་དུ་མཐོན་
པོར་བཞེངས་འདུག་ཅིང་། མིག་གཉིས་དང་སྣ་གཅིག ད་དུང་ཨག་ཚོམ་དཀར་ཞིང་
རིང་བོ་ཞིག་དྲུད་པའི་བགྲེས་པོ་ཞིག་རེད། སྐབས་དེར་ཁོ་བོས་རྟག་པར་འདི་ལྟར་བསམ་
བློ་གཏོང་གིན་ཡོད་དེ། ཁོ་ལ་ཁ་ཡོད་ཕྱིན་ཟས་ཀྱང་བསྟེན་ངེས་ལ། ཟས་བསྟེན་ཕྱིན་རྒྱུ་
ལོང་ཡང་ངེས་པར་དུ་ཡོད་ངེས། འོན་ཏེ། རྣམ་ཀུན་བསམ་བློ་བཏང་ནས་མཚམས་འདིར་
བསླེབས་མ་ཐག ང་ནི་རང་ཉིད་ཀྱི་བསམ་ཚུལ་འདིས་སྐྱི་གཡའ་བར་བཏང་ཡོང་སྟེ། ང་
རང་ལྷ་ལ་དད་པའི་ཁྱིམ་ཚང་ཞིག་ཏུ་སྐྱེས་པ་མིན་ཡང་། དཀོན་མཆོག་ལ་རྒྱུ་ལོང་ཡོད་
མེད་ཀྱི་བསམ་བློ་གཏོང་བ་ནི་མཚམས་མེད་པའི་ལས་བྱས་པ་རང་མ་ཡིན་ནམ།
ཆུང་ངུའི་དུས་སུ་ང་ལ་ལྷ་རིག་སྨྲ་བའི་བག་ཆགས་ཅི་ཡང་བཞག་མ་མྱོང་མོད། འོན་
ཏེ། ཕྱི་ས་དང་དཀོན་མཆོག་ནི་མཉམ་དུ་གླེང་མི་རུང་བ་ཞིག་ཡིན་པ་རང་བཞིན་གྱིས་
རྟོགས་ཡོད། དེ་བས། ཡེ་ཤུ་ཆོས་ཀྱི་མིའི་རིགས་རིག་པ་བ་དག་གིས་མི་ནི་དཀོན་མཆོག་
གི་ཤ་ཚུགས་ལ་དཔེ་བལྟས་ཏེ་བཟོས་པར་སྨྲ་བའི་གཞུང་ལུགས་དེ་ནི་རིགས་པའི་དཔྱད་
བཟོད་ཅིག་ཡེ་ནས་དཀའ་སྟེ། རྒྱ་ལ་མི་ནི་དཀོན་མཆོག་ལ་དཔེ་བལྟས་ཏེ་བཟོས་པ་ཡིན་ན།
དེས་ན་དཀོན་མཆོག་ལའང་རྒྱུ་ལོང་ཡོད་དགོས་ཤིང་། གལ་སྲིད་དཀོན་མཆོག་ལ་རྒྱུ་ལོང་
མེད་ཚེ་མི་ནི་དཀོན་མཆོག་དང་མ་འདྲ་བ་རེད། ལྟ་བ་འདི་གཉིས་ལས་ཏག་ཏག་གཅིག་མ་
གཏོགས་རྐང་མི་ཚུགས་སོ།
གནའ་བོའི་ནའོ་སི་ཀྲེ་ཁི་ཟིའི་ཆོས་ལུགས་ཀྱི་རྗེས་འཇུག་པ་དག་
དང་རང་ལོ་ལྔ་བར་སོན་ཙམ་གྱི་ཁོ་བོས་གནད་འདི་གསལ་བོར་ངེས་ཡོད། དུས་རབས་
གཉིས་པར་ནའོ་སི་ཀྲེ་ཁི་ཟིའི་མཁན་པོ་ཝ་ལིན་ཁྲེ་ནཱ་སི་ཡིས་ལྟ་བ་འདི་གཉིས་
ཀའི་རིགས་པའི་འཛིན་མཚམས་གསལ་བོར་ཕྱེད་ཡོད་དེ། ཁོས་དཀོན་མཆོག་གིས “ཟས་
བསྟེན་ཀྱང་སྙིགས་མ་མི་འདོར་བའི” ཁ་ཚོན་བཅད་པ་རེད།
འདི་ལྟར། ཕྱི་ས་ནི་སྡིག་ཉེས་ལས་ཀྱང་དཀའ་རྙོག་ཆེ་བའི་ལྷ་རིག་སྨྲ་བའི་གནད་
དོན་ཞིག་ཏུ་གྱུར་ཡོད། དཀོན་མཆོག་གིས་སྐྱེ་བོ་ཀུན་ལ་རང་དབང་བསྩལ་བས། མིའི་
རིགས་ཀྱི་ཉེས་ལྟུང་སྣ་ཚོགས་ལ་ཁོང་གིས་འགན་ཅི་ཡང་འཁུར་མི་དགོས་པར་སྨྲས་ཆོག་
མོད། འོན་ཏེ། མིའི་བྱེད་པོ་ཡིན་པའི་ཆ་ནས། ཕྱི་སའི་འགན་ཁུར་ནི་སྔར་བཞིན་དཀོན་
མཆོག་གི་ཕྲག་ལ་འགེལ་བ་ལས་འོས་མེད།
དུས་རབས་བཞི་པའི་སྐབས་སུ། སེན་ཐི་ལྗི་རོམ་གྱིས་ཨ་རྡུམ་དང་ཨེ་ཝུ་གཉིས་ཀས་
མཐོ་རིས་ཚལ་དུ་འཁྲིག་པ་སྤྱོད་མི་སྲིད་པའི་ཁ་ཚོན་བཅད་པ་ལ། དུས་རབས་དགུ་པའི་ལྷ་
རིག་སྨྲ་བ་གྲགས་ཅན་ལྗེན་སི་ཁ་ཐི་ཨེ་རེ་ལྗིནགྱིས་དེ་དང་ཡེ་ནས་མི་མཐུན་པའི་ལྟ་བ་
བཏོན་པ་རེད། ཁོས་མི་དཀྱུས་མས་རྐང་ལག་རྐྱོང་སྐུམ་བྱེད་ཐུབ་པ་ནང་བཞིན། ཨ་རྡུམ་གྱི་ཕོ་
མཚན་ཡང་དུས་ངེས་མེད་དུ་སོ་སོའི་འདོད་པ་བཞིན་མཁྲེགས་པོར་འགྱུར་ནུས་པར་བཞེད།
འོན་ཏེ། ང་ཚོས་ལྟ་བ་འདི་ཉིད་བརྒྱུད་རོ་ཙ་ཉམས་པའི་མནར་གཅོད་ཀྱིས་བསྐྱེད་པའི་མིའི་
རིགས་ཀྱི་རྨི་ལམ་རྙིང་བ་དེ་འཚོལ་བར་མི་བྱ་སྟེ། སི་ཁ་ཐི་ཨེ་རེ་ལྗིན་གྱི་ལྟ་བ་འདིར་ད་དུང་
བསྟན་དོན་གཞན་ཞིག་ཀྱང་ཡོད། གལ་སྲིད་ཕོ་མཚན་ནི་ཀླད་པའི་གསང་བརྡ་སྤྱིར་བཏང་
བ་ཞིག་ལ་མཉན་ནས་མཁྲེགས་པོར་འགྱུར་ཚེ། དེས་ན་ཕོ་མཚན་འགྲེང་མིན་ནི་ཆགས་སྲེད་
དང་འབྲེལ་བ་ཆེར་མེད་པ་རེད་ལ། ཕོ་མཚན་ནི་ཆགས་སྲེད་ཀྱིས་མཁྲེགས་པོར་གྱུར་པ་མ་
ཡིན་པར་བརྡ་གང་ཞིག་སྦྲན་པས་མཁྲེགས་པོར་གྱུར་པ་རེད། ལྷ་རིག་སྨྲ་བ་གྲགས་ཅན་དེས་
མཐོ་རིས་ཚལ་དུ་ཡོད་མི་རུང་བ་ནི་ཆགས་སྲེད་ཡིན་གྱི། འཁྲིག་སྤྱོད་དང་འཁྲིག་སྤྱོད་ཀྱི་
བདེ་བ་མིན་པར་ཁས་འཆེས་ཡོད་ཚོད་རེད། དེས་ན་ང་ཚོས་ངེས་དགོས་པའི་གནད་ཅིག་ནི་
མཐོ་རིས་ཚལ་དུ་བདེ་བ་ཡོད་མོད། འོན་ཏེ་ཆགས་སྲེད་མེད་པ་དེའོ།
ང་ཚོས་སི་ཁ་ཐི་ཨེ་རེ་ལྗིན་གྱི་རིགས་ལམ་གཡར་ཏེ། ལྷ་རིག་སྨྲ་བའི་མཐོ་ཚད་ནས་ཕྱི་
སར་དཀར་འདོན་བྱ་ཆོག་སྟེ། གལ་སྲིད་མི་རྣམས་ལ་མཐོ་རིས་ཚལ་དུ་སྡོད་པའི་སྐབས་ཕྱེ་
བ་ཡིན་ན། ཝ་ལིན་ཁྲེ་ནཱ་སིའི་གཞུང་ལུགས་ལྟར་ན། ད་ནི་ཡང་མིན་ན་མི་རྣམས་ནི་དང་པོ་
ནས་ཕྱི་ས་མི་འདོར་བ་ཞིག་ཡིན་དགོས་ལ། དེ་མིན་ན་ཕྱི་ས་ནི་སྐྱུག་བྲོ་བ་ཞིག་ཡེ་ནས་མིན་
པར་ངོས་གཟུང་དགོས། དེ་བཞིན་དུ་དཀོན་མཆོག་ཀྱང་འདི་ལས་མ་འདས། རིགས་ལམ་
འདི་ནི་ད་གཟོད་ཆ་འཇོག་རུང་བ་ཞིག་ཡིན་པ་འདྲ། དཀོན་མཆོག་གིས་མི་རྣམས་མཐོ་རིས་
ཀྱི་དགའ་ཚལ་ནས་སྤྱུགས་པ་དང་ཆབས་ཅིག མིའི་རིགས་ཀྱི་འབག་བཙོག་གི་རང་བཞིན་
དང་ཞེ་མཇེད་པའི་ཆ་རྣམས་ཀྱང་རྗེན་པར་བཏོན་ཡོད་པ་རེད། དང་པོར་སྐྱེ་བོ་རྣམས་ཀྱིས་
རང་ཉིད་ཀྱི་སྐྱོན་མཚང་འཆབ་པར་བྱེད་མོད། འོན་ཏེ། ནམ་ཞིག་གདོང་འབག་དང་ཡོངས་
སུ་བྲལ་ཚེ། འོད་ཟེར་རྣོན་པོ་ཞིག་གིས་མི་རྣམས་ཀྱི་མིག་ཟུང་བརྩེ་ཞིང་ཀླད་རྒྱ་འགེམ་པར་
བྱེད། དེ་ལྟར། མི་རྣམས་ནི་འབག་བཙོག་གི་ཆོས་ཤིག་མཐོང་བའི་མོད་ལ། ལམ་སང་ཆགས་
སྲེད་འཕེལ་ཡོང་བ་ཞིག་ཏུ་གྱུར་པ་རེད། ཕྱི་ས་མེད་པར་གྱུར་ཚེ། ད་ནི་འཁྲིག་སྤྱོད་ཀྱང་ང་
ཚོའི་ངོས་འཛིན་ནང་བཞིན་སྙིང་གི་ལྡིང་ཚད་དྲག་ཅིང་དབང་ཤེས་བྱིང་རྨུགས་ཀྱིས་ཟིན་
འགྲོ་བ་ཞིག་ཅིས་ཀྱང་མིན་ངེས།
སྒྲུང་གཏམ་འདིའི་རབ་བྱེད་གསུམ་པ་རུ། ཁོ་བོས་ས་བྷེ་ནཱས་ལུས་ཕྱེད་གཅེར་བུར་
མངོན་ཞིང་རྒྱ་ཞྭ་སྒོར་མོ་ཞིག་གྱོན་ཏེ་ཆས་ལེགས་པོར་གྱོན་པའི་ཐའོ་མཱ་སིའི་འཁྲིས་སུ་
འགྲེང་བསྡད་ཚུལ་གླེངས་མྱོང་། འོན་ཏེ། དོན་དམ་དུ་ངས་དོན་དག་ཅིག་གསང་ནས་དྲང་
མོར་ཞུས་མེད་དེ། ཁོ་གཉིས་ཀ་མེ་ལོང་དུ་ཕན་ཚུན་ལ་ཅེར་ནས་སྡོད་དུས། ས་བྷེ་ནཱར་
གནས་སྐབས་དེའི་དགོད་བྲོ་བའི་ངང་ཚུལ་གྱིས་ཆགས་སྲེད་བསླངས་ཡོང་ལ། མོས་ཐའོ་
མཱ་སིས་རང་ཉིད་ལ་རྒྱ་ཞྭ་སྒོར་མོ་དེ་གྱོན་དུ་བཅུག་རྗེས་ཆུ་འདྲེན་ཆབ་ཏོག་ཏུ་སྡོད་དུ་
འཇུག་ཅིང་། དེ་ནས་ཁོའི་མིག་མདུན་ཉིད་དུ་ཕྱི་ས་འདོར་དུ་འཇུག་ངེས་རེད་ཨང་སྙམ།
འདི་ལྟར་དྲན་མ་ཐག མོའི་སྙིང་ཆུང་ལུ་གུ་ལྡིང་ལྡིང་བྱེད་ཅིང་། ཤེས་པའང་རིམ་བཞིན་
བན་བུན་དུ་འགྱུར་མགོ་བརྩམས། དེ་མ་ཐག མོས་གློ་བུར་དུ་ཐའོ་མཱ་སི་ས་གདན་དུ་བསྒྱེལ་
ཞིང་། ཅུང་ཙམ་འགོར་རྗེས། མོའི་དགའ་མགུའི་སྨྲེ་སྔགས་ཀྱང་བར་མེད་དུ་མཆེད་འོངས།
འཇིག་རྟེན་ནི་དཀོན་མཆོག་གིས་བསྐྲུན་པ་ཡིན་ནམ། ཡང་ན་རང་བཞིན་གྱིས་བྱུང་
བ་ཡིན་མིན་གྱི་རིགས་པའི་བརྒལ་བརྟག་དེ་ང་ཚོའི་རྣམ་དཔྱོད་དང་ཉམས་མྱོང་ལས་ཆེས་
ཆེར་འགོངས་པ་ཞིག་ཡིན་མོད། འོན་ཏེ། ཚེ་སྲོག་དང་པོ་ཉིད་ནས་འདི་འདྲ་ཞིག་ཡིན་
པར་དོགས་པ་བྱེད་མཁན་དང་ཚེ་སྲོག་དང་པོ་ཉིད་ནས་འདི་འདྲ་ཞིག་ཡིན་པར་ཡིད་ཆེས་
བྱེད་མཁན་གཉིས་བར་གྱི་རྩོད་གཞི་དེ་ལ་དོན་སྙིང་ངེས་ཅན་ཞིག་ཡོད་ལས་ཆེ།
ཆོས་ལུགས་དད་མོས་ཡིན་ཡང་ཆོག་ལ་ཆབ་སྲིད་ཀྱི་དད་མོས་ཡིན་ཡང་བླ། གང་
ལྟར་ཡོ་རོབ་པའི་དད་མོས་ཇི་སྙེད་ཅིག་གི་ཕྱི་མོ་ནི《འཇིག་རྟེན་ཆགས་ཚུལ》གྱི་ས་བཅད་
དང་པོ་དེ་ཡིན་ཞིང་། དེ་རུ་འཇིག་རྟེན་ནི་ཅིས་ཀྱང་བསྐྲུན་སྲིད་པ་ཞིག་ཡིན་ལུགས་དང་
ཚེ་སྲོག་ནི་ཇི་འདྲའི་ཡི་གར་འོང་བ་ཞིག་ཡིན་ཚུལ་སོགས་བརྗོད་ཡོད་པས། ཚེ་སྲོག་གི་
རྒྱུད་སྤེལ་བའང་བཀྲ་ཤིས་པའི་དོན་བཟང་ཞིག་ཏུ་གྱུར་ཡོད་པ་རེད། ང་ཚོས་ཆེས་རྩ་བར་
གྱུར་པའི་དད་མོས་འདི་ལ་ཚེ་སྲོག་ལ་ཀུན་ནས་ཁས་འཆེ་བ་ཞེས་བྱ།
རྒྱ་ལ་དེང་གི་གླེགས་བམ་སྣ་ཚོགས་སུ་ཕྱི་ས་ཞེས་པའི་བརྡ་འདི་ཉིད་བསྐྱུངས་ཏེ་ཀོ་
རུ་ཁས་མཚོན་པར་བྱས་ཡོད་ན། དེ་ནི་ཀུན་སྤྱོད་ཀྱི་ཆ་ནས་འཛེམ་གྱིན་པ་མིན་ཏེ། ཕྱི་ས་
འདོར་བ་ནི་ཀུན་སྤྱོད་དང་མི་མཐུན་པར་སུ་ཡིས་སྨྲ། ཕྱི་ས་ལ་འཛེམ་པ་ནི་གཙོ་བོ་མཚན་
ཉིད་རིག་པའི་གནད་དོན་ཞིག་ཡིན་ཏེ། ཉིན་རེར་ཕྱི་ས་འདོར་བའི་གོ་རིམ་དེ་ནི་འཇིག་
རྟེན་ཆགས་ཚུལ་སྨྲ་བ་དག་གིས་ཁས་ལེན་མི་འདོད་པའི་ཉིན་གསར་པ་ཞིག་གི་བདེན་
དཔང་དུ་གྱུར་པ་རེད། དེར་བརྟེན། ཡང་མིན་ན་ཕྱི་ས་འདོར་བའི་རང་བཞིན་དེ་འཛེམ་བྱ་
ཞིག(དེ་མིན་ན། ང་ཚོས་རང་ཉིད་གསང་སྤྱོད་དུ་སྦ་དགོས་དོན་མེད)ཡིན་ལ། དེ་མིན་ན་
སྤྱིར་ང་ཚོ་མིའི་རིགས་ཀྱི་བྱུང་བ་འདི་ཉིད་འཛེམ་བྱ་ཞིག་ཡིན། ངོས་འཛིན་འདི་གཉིས་
ལས་གཅིག་མ་གཏོགས་བླང་དུ་མེད་དོ།
དེ་བས། ཚེ་སྲོག་ལ་ཀུན་ནས་ཁས་འཆེ་བ་ཞེས་པ་ནི་མཛེས་དཔྱོད་ཀྱི་ཕུགས་བསམ་
ཞིག་ཡིན་ལ། ཕུགས་བསམ་དེ་ལས་ཕྱུང་བའི་འཇིག་རྟེན་དུ། མི་རྣམས་ཀྱིས་ཕྱི་ས་ཅ་
འབྱིད་ཅིང་། མི་རྣམས་ཀྱིས་ཕྱི་ས་ཞེས་པ་ཞིག་གཞར་ཡང་མེད་པར་རློམ། མཛེས་དཔྱོད་
ཀྱི་ཕུགས་བསམ་དེར་གཅམ་གསག (kitschl) ཅེས་འབོད་ཆོག
གཅམ་གསག་ནི་འཇར་མན་གྱི་བརྡ་ཆད་ཅིག་རེད་ལ། སྨྲེང་ཞིང་སྐྱོ་བའི་དུས་རབས་
བཅུ་དགུ་པའི་དུས་དཀྱིལ་ལ་བྱུང་ཞིང་ཕྱིས་སུ་སྐད་རིགས་སོ་སོར་ས་ཁྱབ་རྡོ་ཁྱབ་ཏུ་གྱུར།
འོན་ཏེ། ཐ་སྙད་འདི་བཀོལ་རྒྱ་ཆེ་རུ་ཕྱིན་པ་དང་བསྟུན་ནས་གང་དེའི་མཚན་ཉིད་རིག་
པའི་བརྡ་དོན་ཡང་རིམ་གྱིས་ཉམས་པར་གྱུར། ཡང་ན། ཐ་སྙད་འདིའི་འཇུག་ཡུལ་དངོས་
ལ་གཞིགས་ན། གཅམ་གསག་ནི་ཕྱི་ས་ཁྱད་དུ་གསོད་པའི་བརྡ་ཞིག་ཡིན་ལ། ཚིག་ངོས་
དང་ཤུགས་བསྟན་གྱི་གོ་བ་གང་གི་ཆ་ནས་ཀྱང་། གཅམ་གསག་ཅེས་པ་འདིས་མིའི་རིགས་
ཀྱི་འཛེམ་བྱ་རུ་གྱུར་རོ་ཅོག་མཐོང་ལམ་ནས་རིང་དུ་དོར་འདུག
ས་བྷེ་ནཱས་གུང་ཁྲན་རིང་ལུགས་ལ་བཅངས་པའི་སྡང་སེམས་ནི་མི་ཆོས་ཀུན་སྤྱོད་
ཀྱི་ཆ་ནས་བྱུང་བ་མ་ཡིན་པར་མཛེས་དཔྱོད་རིག་པའི་ངོས་ནས་བྱུང་བ་ཡིན། མོའི་ཞེ་ལ་
མཇེད་པའང་འཇིག་རྟེན་འདིའི་མི་སྡུག་པའི་རྣམ་པ་མ་ཡིན་པར་འཇིག་རྟེན་འདིས་གྱོན་
པའི་གདོང་འབག་ཡི་གར་འོང་བ་སྟེ། གཅམ་གསག་ཅེས་པ་འདི་རེད་ལ། ལྔ་གཅིག་དུས་
ཆེན་ནི་འདི་འདྲའི་གཅམ་གསག་གི་དཔེར་བརྗོད་ཚད་ཐུབ་ཅིག་ཏུ་བགྲང་ཆོག
སྔོན་མར་མོས་ལྔ་གཅིག་དུས་ཆེན་གྱི་ཁྲོམ་སྐོར་རུ་དཔུང་དེ་མཐོང་མྱོང་ལ། དུས་
སྐབས་དེར། མི་རྣམས་ཀྱིས་ད་དུང་དུས་ཆེན་དེར་དགའ་མགུ་ཡི་རང་གི་རྣམ་འགྱུར་སྟོན་
བཞིན་འདུག ཡང་ན་མི་རྣམས་ཀྱིས་ཅི་ཐུབ་གང་ཐུབ་ཀྱིས་དགའ་མགུའི་རྣམ་འགྱུར་
སྟོན་བཞིན་པའང་འདྲ། གང་ལྟར། བུད་མེད་དག་གིས་ཚི་ལེན་དམར་པོའམ། དཀར་པོ།
སྔོན་པོ་སོགས་ལུས་ལ་བགོས་ནས་རབ་གསལ་དང་སྒེའུ་ཁུང་ལས་ཕྱིར་མངོན་པ་ན། ཁོ་ཚོ་
ནི་འཕྲལ་མར་སྐར་མ་རྩེ་ལྔ་དང་སྙིང་དབྱིབས། གསལ་བྱེད་ཡི་གེ་སོགས་ཁྲ་ཁྲ་རིག་རིག་
གི་རིས་དབྱིབས་སྣ་ཚོགས་སུ་སྣང་ཡོང་ལ། ཁྲོམ་སྐོར་གྱི་རུ་ཕྲེང་སོ་སོའི་མདུན་རོལ་ཏུ་
རོལ་མོའི་སྡེ་ཆུང་ངུ་ཞིག་གིས་མདུན་སྐྱོད་ཀྱི་རོལ་དབྱངས་དཀྲོལ་གྱིན་འདུག རུ་དཔུང་
ཆེན་པོ་དེ་ཀྲུའུ་ཞི་སྟེགས་བུ་དང་ཉེ་བར་བཅར་བའི་སྐབས་སུ། སྐྱོ་གདུང་གིས་ཇི་འདྲ་
གཟིར་བའི་མི་ཞིག་ཡིན་ཡང་ལམ་སང་མཚར་སྡུག་གི་འཛུམ་བག་ལྷུག་པོར་གྲོལ་ཡོང་
བས། འདི་ནི་ཁོ་ཚོར་ཡོད་འོས་པའི་སྤྲོ་སྣང་གང་ཞིག་སྟོན་གྱིན་པ་དང་འདྲ་ལ། གསལ་
བོར་བཤད་ན་འདི་ལས་ཁོ་ཚོའི་ལངས་ཕྱོགས་དང་རྣམ་འགྱུར་འཛིན་སྟངས་ཤིག་ཀྱང་
མངོན་ཡོད། འོན་ཏེ། འདི་ནི་ཏག་ཏག་གུང་ཁྲན་རིང་ལུགས་ཀྱི་ཆབ་སྲིད་ཁས་འཆེ་བ་
ཙམ་མ་ཡིན་གྱི། ཚེ་སྲོག་ལ་ཁས་འཆེ་བ་ཞིག་ཀྱང་ཡིན། ལྔ་གཅིག་དུས་ཆེན་གྱི་ཆུ་རྒྱུན་
ཡར་དེད་ན་ཚེ་སྲོག་ལ་ཀུན་ནས་ཁས་འཆེ་བ་ཞེས་པའི་གངས་དེར་ཐུག་ཡོད། དེར་མ་
ཟད། ཁྲོམ་སྐོར་རུ་དཔུང་གི་སེམས་སུ་སྒྲོག་གིན་པའི་ཁ་གཡང་ཡང “གུང་ཁྲན་ཏང་ཁྲི་
ལོར་ཤོག” ཅེས་པ་དེ་མ་ཡིན་པར “ཚེ་སྲོག་ཁྲི་ལོར་ཤོག” ཅེས་པ་དེ་རེད། གུང་ཁྲན་
ཏང་གི་ཆབ་སྲིད་ལ་འདི་ལྟར་གསོན་ཤུགས་ཀྱིས་བརྟས་ཤིང་ཐབས་བྱུས་ཀྱིས་ཕྱུག་པའང་
མཐར་གཏུགས་ན་ཁ་གཡང་འདིར་རག་ལས་པར་སྙམ། ཏག་ཏག་ཁ་གཡང་འདི་ཉིད་ཀྱི་
བཟླས་བརྗོད་ཀྱིས་ཁྲོམ་སྐོར་རུ་དཔུང་དུ་གུང་ཁྲན་རིང་ལུགས་ལ་སྤྲོ་བ་ཅི་ཡང་མེད་པའི་
མི་རྣམས་ཀྱི་སེམས་པར་ཡང་གཡོ་འགུལ་ཐེབས་པ་རེད།
བགྲང་བྱ་བཅུ་ཕྲག་ལྷག་གི་རྗེས་སུ་ས་བྷེ་ནཱ་ཨ་རི་ན་ཡོད་ཅིང་། ཨ་རིའི་སྤྱི་གྲོས་པ་ཞིག་
མོའི་གྲོགས་པོ་རུའང་གྱུར་ཡོད། ལན་ཞིག་སྤྱི་གྲོས་པས་ས་བྷེ་ནཱ་རླངས་འཁོར་འཁོབས་ཡངས་
ཤིག་ཏུ་སྡོད་དུ་བཅུག་ནས་འཕྱར་གཡེང་དུ་ཁྲིད་ལ། ཁོའི་བྱིས་པ་བཞི་བོ་རྒྱབ་རོལ་གྱི་རྐུབ་
སྟེགས་སུ་བསྡད་ཡོད། སྐབས་ཤིག་ལ། སྤྱི་གྲོས་པས་རླངས་འཁོར་གྱི་ཁ་བཀག་མ་ཐག བྱིས་
པ་རྣམས་རླངས་འཁོར་ལས་བབས་ཤིང་སྤང་ཐང་གཡེར་མོ་དེ་བརྒལ་ནས་ལུས་རྩལ་ཁང་
གི་ཕྱོགས་སུ་བརྒྱུགས། རྒྱུ་མཚན་ནི། ལུས་རྩལ་ཁང་དེ་རུ་དར་ཤུད་སྟེག་ས་ཞིག་ཡོད་ང
རེད། སྤྱི་གྲོས་པའི་ལག་པ་སྔར་བཞིན་རླངས་འཁོར་གྱི་ཁ་ལོ་སྒྱུར་བྱེད་ལ་འཆང་ནས་འདུག་
ཅིང་། མིག་ཟུང་བང་གིས་རྒྱུག་བཞིན་པའི་རྒྱབ་གཟུགས་ཆུང་ངུ་དེ་དག་ལ་ཅེར་ནས་རྨི་ལམ་
གང་ཞིག་རྨི་བཞིན་པ་ལྟ་བུའི་ཉམས་ཤིག་མངོན་འདུག ཁོས་མགོ་བོ་ཚུར་འཁོར་ནས་ས་
བྷེ་ནཱ་ལ “ཁོ་ཚོར་ལྟོས་དང” ཞེས་བཤད་ཅིང་། དེ་ནས་ལག་པ་འགུལ་ཐེངས་གཅིག་གིས་
སྒོར་དབྱིབས་ཤིག་བྲིས་ཏེ། ལུས་རྩལ་ཁང་དང་སྤང་ཐང་། བྱིས་པ་དེ་དག་སྒོར་དབྱིབས་དེར་
བཅུག་སོང་། དེའི་མུར། ཁོས “ངས་འདི་ནི་ད་གཟོད་བདེ་སྐྱིད་དུ་སྨྲ་བཞིན་ཡོད” ཅེས་བརྗོད།
སྐད་ཆ་འདི་ནི་སྤྱི་གྲོས་པས་བང་གིས་རྒྱུག་པའི་བྱིས་པ་དང་གསར་དུ་སྐྱེས་པའི་རྩྭ་
ལྗང་མཐོང་སྟེ་རང་ཉིད་ཀྱི་དགའ་སྣང་མཚོན་བྱེད་དུ་སྨྲས་པ་ཙམ་མིན་ཏེ། འདི་ལས་ཁོས་
གུང་ཁྲན་རིང་ལུགས་ཀྱི་རྒྱལ་ཁབ་ནས་ཡོང་བའི་བུད་མེད་ཅིག་གི་གདུང་སེམས་ཀྱང་
མཚོན་ཡོད། རྒྱུ་མཚན། སྤྱི་གྲོས་པའི་ངོས་འཛིན་དུ། མོའི་རྒྱལ་ཁབ་ཏུ་རྩྭའང་མི་སྐྱེས་ལ།
བྱིས་པ་རྣམས་ཀྱང་རྒྱུག་མི་ཐུབ་པར་སྙམ་ཡོད།
འོན་ཏེ། ཏག་ཏག་སྐབས་འདིར། ས་བྷེ་ནཱའི་ཉམས་སྣང་ཞིག་ལ་སྤྱི་གྲོས་པ་འདི་ཉིད་
ཕུ་རཱ་རྒུའི་ཐང་ཆེན་ཞིག་གི་ཀྲུའུ་ཞི་སྟེགས་བུ་རུ་འགྲེང་འདུག་པ་འདྲ་ལ། ཁོའི་གདོང་གི་
མཛུམ་མདངས་ཀྱང་གུང་ཁྲན་ཏང་གི་རྒྱལ་ཁབ་ཀྱི་གཙོ་འཛིན་གང་ཞིག་ཀྲུའུ་ཞི་སྟེགས་
བུ་མཐོན་པོ་ཞིག་ཏུ་འགྲེང་སྟེ། ཁྲོམ་སྐོར་གྱི་རུ་དཔུང་དུ་འཛུམ་དམུལ་ལེར་མངོན་པའི་
མང་ཚོགས་ལ་འཛུམ་མདངས་སྟོན་བཞིན་པ་དང་གཉིས་སུ་མི་འདུག
སྤྱི་གྲོས་པ་འདིས་བྱིས་པ་དེ་དག་གིས་འདི་ནི་བདེ་སྐྱིད་ཅིག་ཏུ་སེམས་ཡོད་མེད་ཇི་
ལྟར་རྟོགས་པ་ཡིན་ནམ། ཁོས་བྱིས་པ་དག་གི་སེམས་ལ་ཅི་ཞིག་དྲན་གྱིན་པ་མཁྱེན་སྲིད་
དམ། དེས་ན། གལ་སྲིད་སྤྱི་གྲོས་པའི་མཐོང་ལམ་ནས་ཡལ་མ་ཐག བྱིས་པ་དེ་དག་ལས་
གསུམ་གྱིས་བྱིས་པ་གཞན་དེ་ལ་བརྙས་བཅོས་དང་གཅར་རྡུང་བྱས་པར་གྱུར་ན། ད་ནི་ང་
ཚོས་སྣང་ཚུལ་འདི་ཇི་ལྟར་འགྲེལ་ལམ།
སྤྱི་གྲོས་པར་ངོས་འཛིན་འདི་འདྲ་ཞིག་བྱུང་བ་ལ་གཞི་འཛིན་ས་གཅིག་ལས་མེད་དེ།
དེ་ནི་ཁོའི་སེམས་སུ་དེ་ལྟར་འདོད་ཀྱིན་པ་ཙམ་རེད། རྣམ་ཀུན་ང་ཚོས་སེམས་སུ་ཇི་ལྟར་
འདོད་ཀྱིན་པ་ངག་ནས་སྨྲས་འོངས་དུས། དེ་ལ་རིགས་ལམ་གྱི་དཔྱད་པ་ནི་གཞར་ཡང་འགྲོ་
དཀའ། གཅམ་གསག་གི་རྒྱལ་ཁམས་སུ་ལག་ཏུ་བསྟར་བ་ནི་སེམས་ཀྱི་སྒེར་གཅོད་དོ།
གཅམ་གསག་གིས་བསླངས་པའི་སེམས་འགྱུ་དག་ནི་སྐྱེ་བོ་ཕལ་མོ་ཆེའི་ཁམས་དང་
མོས་པ་ལ་ཤིན་ཏུ་འཕྲོད་པར་མངོན། དེ་བས། གཅམ་གསག་ནི་གཞན་དང་མི་མཚུངས་པ་
ཞིག་ཡིན་མི་དགོས་ཏེ། དེ་ནི་མི་རྣམས་ཀྱི་འདུ་ཤེས་ཀྱི་ཟབ་ས་རུ་གཤགས་པའི་སྣང་བརྙན་
གཙོ་བོ་ཁག་ཅིག་གིས་བསྐྱེད་པ་སྟེ། རྒྱུ་འབྲས་མེད་པའི་བུ་མོ། བུ་ཕྲུག་གིས་དོར་བའི་ཕ་
རྒན། སྤང་ཐང་དུ་རྒྱུག་བཞིན་པའི་བྱིས་པ། འབངས་གྱེན་ལོག་བྱུང་བའི་མེས་རྒྱལ། ཆུང་
འདྲིས་ཀྱི་ཕྱིར་དྲན་སོགས་ལྟ་བུའོ།
གཅམ་གསག་གིས་མི་རྣམས་ལ་སྨྲེང་བའི་མིག་ཆུ་དོག་པ་གཉིས་འཛག་ཏུ་འཇུག་སྟེ།
མིག་ཆུའི་དོག་པ་དང་པོའི་སྐབས་སུ། སྤང་ཐང་དུ་བང་གིས་རྒྱུག་བཞིན་པའི་བྱིས་པ་འདི་
རྣམས་ལ་ལྟོས་དང་། ཇི་འདྲའི་མཛེས་པ་ལ་ཨང་ཞེས་བརྗོད།
མིག་ཆུའི་དོག་པ་གཉིས་པའི་སྐབས་སུ། སྤང་ཐང་དུ་བང་གིས་རྒྱུག་བཞིན་པའི་བྱིས་
པ་དེ་དག་མཐོང་ཙ་ན། མིའི་རིགས་ཡོད་ཚད་ལ་སྟབས་གཅིག་ཏུ་སེམས་འགུལ་ཐེབས་
ནས་ཇི་འདྲའི་མཛེས་པ་ལ་ཨང་ཞེས་རྗོད་ཀྱིན་ཡོད།
ཏག་ཏག་མིག་ཆུའི་དོག་པ་གཉིས་པ་ཁོ་ནས་ད་གཟོད་གཅམ་གསག་གཅམ་གསག་
ཏུ་བསྒྱུར།
མིའི་རིགས་ཀྱི་སྙིང་རྗེ་ནི་གཅམ་གསག་གི་རྨང་གཞི་འབའ་ཞིག་གིས་བསྐྱེད་པ་ལས་
འོས་མེད།
གནད་འདི་ཆབ་སྲིད་པར་རྒྱུས་མངའ་ཡོད་ཡོད་ཅིག་སུ་ལའང་མེད། གལ་སྲིད་ཉེ་
འཁོར་གང་ཞིག་ཏུ་པར་ཆས་ཤིག་ཡོད་པར་གྱུར་ཚེ། ཁོ་ཚོས་བྱིས་པ་ཞིག་མཐོང་མ་ཐག་
ལམ་སང་དེ་ཉིད་པང་དུ་བཀོད་ནས་འོ་ཡང་ཡང་བྱ་ངེས། དེ་བས། གཅམ་གསག་ནི་ཆབ་
སྲིད་པ་ཡོད་ཚད་དང་ཆབ་སྲིད་ལས་འགུལ་ཡོད་དོ་ཅོག་གི་མཛེས་དཔྱོད་ཀྱི་ཕུགས་
བསམ་ཙམ་ཡིན།
གྲུབ་མཐའ་སྣ་མང་མཉམ་དུ་གནས་ཤིང་། ཤོག་ཀ་ཐ་དད་པས་ཕན་ཚུན་གྱི་དོ་ལ་སྡོ་
ཞིང་ཕན་ཚུན་ལ་ཐེ་གཏོགས་ལྕོགས་པའི་སྤྱི་ཚོགས་ཤིག་ཏུ། ང་ཚོ་ད་དུང་གཅམ་གསག་
ལས་ཐར་ཙམ་ཡོང་སྟེ། གང་ཟག་སོ་སོ་བས་རང་ཉིད་ཀྱི་རང་གཤིས་བསྲུང་ནུས་ཤིང་།
རྩལ་པས་ཁྱད་དུ་འཕགས་པའི་བརྩམས་ཆོས་ཀྱང་རྩོམ་ཐུབ། འོན་ཏེ། རྒྱ་ལ་ཆབ་སྲིད་ཀྱི་
སྟོབས་ཤུགས་གཅིག་ཁོ་ནས་སྤྱི་ཚོགས་ཡོངས་ལ་དབང་བྱེད་པའི་གནས་སྐབས་སུ།
རྣམས་ནི་དབང་ཆ་སྒེར་འཛིན་གྱི་གཅམ་གསག་གི་རྒྱལ་ཁམས་ཤིག་ཏུ་ཚུད་ཡོད་པ་རེད།
མི་
ཁོ་བོས་འདིར “དབང་ཆ་སྒེར་འཛིན” ཞེས་པ་ནི་གཅམ་གསག་ལ་གནོད་པ་ཞིག་
ཡིན་ཕྱིན་ངེས་པར་དུ་འཚོ་བ་ལས་རིང་དུ་སྤྱག་དགོས་པ་ཞིག་ལ་གོ་སྟེ། མི་སྒེར་རིང་ལུགས་
ཀྱི་རྣམ་འགྱུར་གང་རུང(ཀུན་དང་མི་མཐུན་པའི་བྱ་སྤྱོད་ཅིག་ཡིན་ཕྱིན་དེ་ནི་དགོད་འཛུམ་
གྱིས་ཁྱོགས་པའི་སྙིང་རྗེའི་བཞིན་རས་ལ་མཆིལ་ཞགས་འཕངས་པ་དང་འདྲ)ངམ། དོགས་
སློང་གང་རུང་།(མི་རྣམས་ནི་ནམ་ཡང་ཆེས་ཕྲ་ཞིང་ཕྲ་བའི་གནད་དོན་དག་ལ་རྣམ་རྟོག་
སྐྱེས་ཏེ་མཐའ་མར་འཚོ་གནས་ཧྲིལ་བོར་དོགས་པ་སྐྱེས་ཡོང་བ་ཞིག་ཡིན་པས་སོ) ཟུར་ཟ་
གང་རུང་།(གཅམ་གསག་གི་རྒྱལ་ཁམས་སུ་དོན་གང་ལའང་ནན་ཏན་བྱ་དགོས་པས་སོ) ཐ་
ན་ཁྱིམ་གཞིས་དོར་བའི་བུད་མེད་དང་། བུད་མེད་ལས་སྐྱེས་པ་ལ་དགའ་བའི་སྐྱེས་པ་སོགས་
འདི་དག་ཡོད་ཚད་ནི་གཅམ་གསག་ལ་གནོད་པའི་བགྱི་བ་འབའ་ཞིག་ཡིན། རྒྱུ་མཚན། འདི་
དག་གིས “ཁྱོད་ཚོས་རིགས་ཀྱི་འབྲས་བུ་སྤེལ་ཞིང་སྐྱེད་བསྲིང་བར་གྱིས”ཞེས་པའི་ཁ་
གཡང་བླ་ན་མ་མཆིས་པ་དེར་མཐོ་འཚམ་པར་བྱེད་པས་སོ།
འདི་ལྟར་བསམ་བློ་རེ་བཏང་ཚེ། རྒུའུ་ལ་གྷི་བྱ་བའང་དོན་དུ་དབང་ཆ་སྒེར་འཛིན་
གྱི་གཅམ་བུ་པས་རང་ཉིད་ཀྱི་སྙིགས་མ་འདོར་སའི་སྐྱག་དོང་ཞིག་ལས་མ་འདས།
འཛམ་གླིང་འཁྲུག་ཆེན་གཉིས་པའི་རྗེས་ཀྱི་ཐོག་མའི་ལོ་ངོ་བཅུ་ནི་ཆེས་སྐྱི་གཡའ་
བའི་སི་ཏ་ལིན་གྱི་འཇིགས་པ་ཆེན་པོའི་སྐབས་ཡིན་ལ། ཐུར་བཟའི་ཕ་རྒན་ཡང་ཏག་ཏག་
སྐབས་དེར་དོན་ཕྲན་ཚེགས་ཤིག་གིས་རྐྱེན་པས་འཛིན་བཟུང་བྱས་ཤིང་། རང་ལོ་བཅུ་
བར་སོན་ཙམ་གྱི་ཐུར་བཟའ་ཡང་རང་ཁྱིམ་ལས་ཕྱིར་བསྐྲད་པ་རེད། དེ་དུས། ས་བྷེ་ནཱ་མོ་
ལོ་ཉི་ཤུར་སོན་ཞིང་རི་མོའི་སློབ་གླིང་དུ་སློབ་གཉེར་བྱེད་བཞིན་མཆིས། མར་ཁེ་སི་རིང་
ལུགས་ཀྱི་དགེ་རྒན་དེས་ས་བྷེ་ནཱ་དང་མོའི་སློབ་གྲོགས་ཚོར་སྤྱི་ཚོགས་རིང་ལུགས་ཀྱི་སྒྱུ་
རྩལ་ལ་སྔོན་འགྲོའི་བླང་བྱ་ཇི་འདྲ་ཞིག་གཟུང་དགོས་པའི་ཐད་ནས་འདི་ལྟར་གསུངས་
བྱུང་སྟེ། སུའུ་ལེན་གྱི་སྤྱི་ཚོགས་འཕེལ་རྒྱས་ཆེན་པོ་བྱུང་ཡོད་པས། སྤྱི་ཚོགས་ཀྱི་རྩ་བའི་
འགལ་ཟླ་ནི་དགེ་སྡིག་གི་འགལ་བ་ཙམ་མ་ཡིན་པར། དགེ་བ་དང་དགེ་བ་བས་ཀྱང་དགེ་
བ་གཉིས་ཀྱི་འགལ་ཟླ་ཡིན་ལ། ཕྱི་ས(ཡང་ན། ཅིས་ཀྱང་བླང་བྱ་མ་ཡིན་པའི་ཆོས)ནི་
ཅིས་ཀྱང "ཕྱོགས་ཅིག་ཤོས” (དཔེར་ན་ཨ་རི་ལྟ་བུ)དེ་ཉིད་དུ་མ་གཏོགས་གནས་ས་ཡེ་
ནས་མེད། དེར་བརྟེན། ཕྱི་ས་ནི་ཏག་ཏག་ཕྱི་རོལ་ནས་ཡ་མ་བརླའི་གཟུགས་ཤིག(གསང་
མྱུལ་པ་ལྟ་བུ)གིས “དགེ་བ་དང་དགེ་བ་བས་ཀྱང་དགེ་བའི” འཇིག་རྟེན་འདིར་གསང་
སྟབས་ཀྱིས་འཛུལ་འོངས་པ་ལས་འོས་མེད།
རེད་ཨང་། འཇིགས་སུ་རུང་བའི་ལོ་ཟླ་དེ་རུ། སུའུ་ལེན་གྱི་གློག་བརྙན་དག་ནི་གུང་
ཁྲན་རིང་ལུགས་ཀྱི་རྒྱལ་ཁབ་དག་གི་གློག་བརྙན་ཁང་དུ་བྱུར་བུར་གཏམས་ཡོད་ཅིང་།
གློག་བརྙན་དེ་དག་གིས་ནང་དོན་དང་རྣམ་པ་གང་གི་ཆ་ནས་ཀྱང་ཧ་ཅང་རློམ་དཀའ་བའི་
ཟོལ་མེད་གཞུང་དྲང་གི་ཆ་ཞིག་སྟོན་པར་བྱེད་དེ། ཨུ་རུ་སུའི་མི་གཉིས་བར་དུ་འབྱུང་སྲིད་
པའི་ཆེས་ཚབས་ཆེ་བའི་འགལ་ཟླའང་བརྩེ་དུང་ལ་གོ་བ་ལོག་སོང་བ་ཙམ་ཡིན་ལ། སྐྱེས་
པ་དེས་བུད་མེད་དེ་རང་ཉིད་ལ་མི་དགའ་བར་དོགས་ཤིང་། བུད་མེད་དེས་སྐྱེས་པ་དེ་རང་
ཉིད་ལ་མི་དགའ་བར་ཐེ་ཚོམ་པའི་མཐར། ཁོ་གཉིས་ཀ་ཕན་ཚུན་ལ་འཐམས་ཤིང་། བདེ་
སྐྱིད་ཀྱི་མཆུ་མ་མིག་ཀོང་ནས་བཞུར་འོངས་པ་ལྟ་བུ་ཞིག་གོ
གློག་བརྙན་འདི་དག་ལ་རིང་ནས་གོམས་པའི་འགྲེལ་རྒྱག་སྟངས་ཤིག་ཡོད་པ་ནི་
གློག་བརྙན་དེ་དག་གིས་གུང་ཁྲན་རིང་ལུགས་ཀྱི་ཕུགས་བསམ་མཚོན་ཡོད་ཅེས་པ་དེ་
ཡིན་མོད། འོན་ཏེ། སྐབས་དེའི་སྤྱི་ཚོགས་རིང་ལུགས་ཀྱི་དངོས་ཡོད་འཚོ་བ་ནི་ཕུགས་
བསམ་དེ་དང་བར་ཐག་ངེས་ཅན་ཞིག་ཡོད།
འགྲེལ་འདི་རིགས་ཀྱིས་ས་བྷེ་ནཱར་སྐྱུག་མེར་ལྡང་དུ་འཇུག་ལ། སུའུ་ལེན་གྱི་གཅམ་
གསག་གི་འཇིག་རྟེན་དེ་དོན་དངོས་སུ་འགྱུར་ཞིང་མོ་དོན་དངོས་འཚོ་བ་དང་ཁ་འབྲལ་
ཐབས་མེད་པ་དྲན་འོངས་ཙ་ན། ས་བྷེ་ནཱའི་ལུས་སུ་སྲིན་འབུ་གང་ཞིག་བརྒྱུགས་པ་ལྟར་
ཧ་ཅང་བཟོད་དཀའ་བར་འགྱུར། དངོས་ཡོད་འཚོ་བ་རུ་ཤ་ཚོང་ཁང་གི་སྒོ་དྲུང་ནས་གྲལ་
སྒྲིག་པ་སོགས་དཀའ་ཁག་ཇི་སྙེད་ཅིག་ལ་ཕྲད་སྲིད་མོད། འོན་ཏེ། མོ་སྔར་བཞིན་དངོས་
ཡོད་ཀྱི་ལམ་ལུགས་དེ་རུ་འཚོ་འདོད་དེ། དོན་དམ་གྱི་འཇིག་རྟེན་དེ་རུ་མི་རྣམས་དངོས་སུ་
གསོན་ཆོག་པ་རེད། འོན་ཏེ། ནམ་ཞིག་ཕུགས་བསམ་མམ་རྟོག་བཏགས་ཀྱི་འཇིག་རྟེན་དེ་
མངོན་འགྱུར་བྱུང་ཚེ། བླུན་པོའི་འཛུམ་དཀར་གྱིས་ཀུན་ནས་ཁེངས་པའི་འཇིག་རྟེན་དེ་
རུ། མོས་ཕལ་ཆེར་སྨྲ་བ་ལན་གཅིག་ཀྱང་མི་ལྕོགས་ལ། བདུན་ཕྲག་གཅིག་ཀྱང་མ་འགོར་
བར་མོ་ནི་འཇིགས་སྐྲག་གིས་ཚེ་ཡི་དུས་བྱ་སྲིད།
ཁོ་བོའི་ཉམས་སྣང་ལ། སུའུ་ལེན་གྱི་གཅམ་གསག་གིས་ས་བྷེ་ནཱའི་སེམས་སུ་བྱིན་
པའི་བརྡབ་གསིག་ནི་ཐུར་བཟའི་རྨི་ལམ་དུ་བྱུང་བའི་འཇིགས་སྣང་དང་ཧ་ཅང་མཚུངས་
པ་འདྲ། རྨི་ལམ་དུ། ཐུར་བཟས་རང་ཉིད་བུད་མེད་སྒྲེན་པོ་སྐོར་ཞིག་དང་བསྡོངས་ནས་
ཁྲུས་རྫིང་ཞིག་ལ་སྐོར་བ་རྒྱག་བཞིན་པ་མཐོང་ལ། ངག་ནས་སྤྲོ་སྐྱིད་གཞས་ཆུང་གྱེར་
ཅིང་། བེམ་པོ་ཁ་ཤས་ཤིག་ཁྲུས་རྫིང་དེའི་ཆུ་ཁར་གཡེངས་ནས་འདུག ཐུར་བཟས་བུད་
མེད་དེ་ཚོའི་སུ་ལའང་སྐད་ཆ་བཤད་མི་ཐུབ་ལ་དྲི་བ་གདོན་པ་དེའང་ཤིན་ཏུ་དཀའ། རྒྱ་
ལ་དེ་ལྟར་བྱ་ནུས་པར་གྱུར་ཡང་། མོར་ཐོབ་པའི་ཨ་ལན་ནི་གླུ་གཞས་དེའི་ཚན་པ་རྗེས་
མ་གང་ཞིག་ཡིན་ངེས། མོས་བུད་མེད་དེ་དག་ལས་སུ་ཞིག་གི་ཕྱོགས་ལའང་ལྐོག་ལྟ་བྱ་མི་
རུང་སྟེ། གལ་སྲིད་བལྟས་པར་གྱུར་ན་ནི་བུད་མེད་གཞན་དག་གིས་ལམ་སང་ཁྲུས་རྫིང་
གི་ཡང་སྟེང་ན་འགྲེང་བའི་སྐྱེས་པ་དེར་ཞུ་གཏུག་བྱས་ཏེ། མོར་མེ་མདའ་འཕངས་ནས་ལྔ་
ལམ་དུ་སྡོང་སྲིད་པ་རེད།
ཐུར་བཟའི་རྨི་ལམ་གྱིས་གཅམ་གསག་གི་སྤྱོད་སྒོ་ངོ་མ་ཞིག་བསྟན་ཡོད་དེ། གཅམ་
གསག་ནི་འཆི་བའི་རང་བཞིན་སྒྲིབ་བྱེད་ཀྱི་ཡོལ་རས་ཙམ་མོ།
དབང་ཆ་སྒེར་འཛིན་གྱི་གཅམ་གསག་གི་རྒྱལ་ཁམས་སུ། རྣམ་ཀུན་དྲིས་ལན་ནི་སྔོན་
ནས་གཏན་ལ་ཕབ་ཟིན་ཅིང་། གསར་དུ་བྱུང་བའི་དྲི་བ་དག་ལའང་དྲིས་ལན་དེ་དག་གིས་
འཐུས། དེ་བས། དབང་ཆ་སྒེར་འཛིན་གྱི་གཅམ་གསག་གི་རྒྱལ་ཁབ་ལ་མཚོན་ན། གང་
དེའི་སྡང་དགྲ་ངོ་མ་ནི་དྲི་བ་འདོན་པར་དགའ་བའི་མི་དག་ཡིན་ལ། དྲི་བ་ནི་གྲི་རྣོན་པོ་ཞིག་
དང་འདྲ་བར་གར་སྟེགས་ཀྱི་ཡོལ་རས་ཚལ་བར་གཤགས་ནས་དེའི་རྒྱབ་རོལ་ཏུ་ཅི་ཞིག་
སྦས་ཡོད་པ་ཀུན་གྱི་མཐོང་ལམ་དུ་བསྟར་ཡོང་། ས་བྷེ་ནཱས་ཀྱང་ཐུར་བཟའ་ལ་སྣུམ་ཚོན་
རི་མོ་དེ་དག་གི་དགེ་མཚན་རིགས་ལམ་འདི་ལྟར་ངོ་སྤྲོད་བྱས་པ་སྟེ། ཕྱི་གསལ་ནང་གསལ་
གྱི་རྫུན་གཏམ་གྱི་རྒྱབ་རོལ་ཏུ་ཀུན་གྱི་བློ་ཡུལ་ལས་འགོངས་པའི་དོན་དངོས་བསྐུངས་ཡོད།
འོན་ཏེ། དབང་ཆ་སྒེར་འཛིན་གྱི་ལམ་ལུགས་ལ་ངོ་རྒོལ་བྱེད་མཁན་དུ་གྲགས་པའི་མི་
དེ་དག་གིས་ཀྱང་དོགས་སློང་དང་དྲི་བ་ཁོ་ཚོའི་ཡ་ལད་དུ་བགོ་དཀའ་སྟེ། ཁོ་ཚོར་ཡང་སྐྱེ་
བོ་ཕལ་ཆེ་བས་གོ་སླ་བའི་ཡིད་ཆེས་བརྟན་པོ་ཞིག་དང་བདེན་ལུགས་སྟབས་བདེ་ཞིག་མཁོ་
ལ། དེའི་ཤན་སྟོབས་ལ་བརྟེན་ནས་ཁོ་ཚོའི་ཚོགས་པ་ཧྲིལ་བོར་འགྱུར་བ་གཏོང་དགོས།
ཉིན་ཞིག་ལ། ཆབ་སྲིད་ཀྱི་ཚོགས་པ་ཆེ་གེ་མོ་ཞིག་གིས་འཇར་མན་དུ་ས་བྷེ་ནཱའི་སྣུམ་
ཚོན་རི་མོའི་སྐོར་གྱི་འགྲེམས་སྟོན་ཞིག་བཤམས་ཤིང་། འགྲེམས་སྟོན་གྱི་དཀར་ཆག་བླངས་
ནས་བལྟས་པ་ན། མོས་རང་ཉིད་ཀྱི་འདྲ་པར་དུ་ལྕགས་སྐུད་ཀྱི་དྲ་བ་ཞིག་བྲིས་འདུག་པ་
མཐོང་ལ། མོའི་ལོ་རྒྱུས་ཀྱང་སྐྱེས་བུ་དམ་པ་གང་ཞིག་གམ་སྔོན་གཤེགས་དཔའ་བོ་སུ་ཞིག་
གི་རྣམ་ཐར་ཇི་བཞིན་འུད་ཆེན་པོས་བརྗོད་འདུག་སྟེ། མོས་དཀའ་སྡུག་གྲངས་མེད་བརྒྱུད་
ཅིང་བཙན་པོའི་གཉའ་གནོན་ལ་མགོ་མི་སྒུར་བ། མཐར་ཆག་ཆེ་ཉམ་ང་རྒོད་པའི་རང་
ཉིད་ཀྱི་མེས་རྒྱལ་རྒྱབ་ཏུ་མི་བསྐྱུར་ཀ་མེད་བྱུང་ཡང་། མོས་ད་དུང་མུ་མཐུད་དུ་ངོ་རྒོལ་བྱེད་
བཞིན་ཡོད་ཅེས་བྲིས་འདུག་ལ། ཆེས་མཐའ་མར “མོས་རང་ཉིད་ཀྱི་རི་མོའི་བརྩམས་ཆོས་
ལ་བརྟེན་ནས་རང་དབང་ལ་བརྩོན་གྱིན་འདུག” ཅེས་རྫོགས་པར་བྱས་འདུག
མོས་འདི་ལ་མི་འཐད་པའི་རྣམ་འགྱུར་བསྟན་མོད། འོན་ཏེ། མོའི་བསམ་ཚུལ་རྟོགས་
མཁན་གཅིག་ཀྱང་མ་བྱུང་།
གུང་ཁྲན་རིང་ལུགས་ཀྱིས་དེང་རབས་སྒྱུ་རྩལ་ལ་གནོད་འཚེ་གཏོང་བཞིན་པ་དོན་
དངོས་མིན་ནམ།
མོ་ཆེས་ཆེར་ཁྲོས་ཏེ “ངའི་དགྲ་བོ་ནི་གཅམ་གསག་ཡིན་གྱི་གུང་ཁྲན་རིང་ལུགས་
མིན" ཞེས་བཤད།
དེ་ནས་བཟུང་། མོས་རང་ཉིད་ཀྱི་མི་ཚེ་ལོ་རྒྱུས་ལ་སྒྲོ་སྐུར་དང་རྫུན་གཏམ་མང་དུ་
བསྲེས་ནས་རྗོད་ཀྱིན་ཡོད། ཕྱིས་སུ་ཨ་རིར་འབྱོར་རྗེས། མོས་ཐ་ན་རང་ཉིད་ཆེ་ཁི་ནས་
ཡིན་པའང་ཐབས་བརྒྱ་ཇུས་སྟོང་གིས་གསང་རྒྱ་བྱས། འདི་ནི་འུ་ཐུག་པའི་འབད་པ་ཞིག་
སྟེ། མོ་རང་གཅམ་གསག་གི་རྒྱ་ལས་ཐར་བའི་ཆེད་དུ་རེད། ཡིན་ཡང་། མི་རྣམས་ནི་
རྣམ་ཀུན་རང་ཉིད་ཀྱི་འཚོ་ཚིས་དང་བསྡོངས་ནས་གཅམ་གསག་གཡམ་རྒྱུག་གི་ལས་ལ་
འཇུག་པར་བྱེད་པས། འདི་ལས་ཐར་རྒྱུ་ནི་ཇི་འདྲའི་དཀའ་ཨང་།
མོ་རི་མོའི་རྒྱངས་ཤིང་དེའི་མདུན་དུ་འགྲེང་འདུག་ལ། རྒྱངས་ཤིང་དུ་བརྒྱངས་པའི་
བརྩམས་ཆོས་དེ་ད་དུང་བྲིས་ཚར་མེད་ཚོད་རེད། བགྲེས་པོ་ཞིག་མོའི་རྒྱབ་རོལ་གྱི་རྐུབ་
སྟེགས་སུ་བསྡད་དེ་མོས་རི་མོ་འབྲི་དུས་ཀྱི་སྨྱུག་གུའི་འདེགས་འཇོག་རེ་རེ་མིག་གིས་
འཚོས་ནས་འདུག
དེའི་རྗེས་སུ། ཁོས་མཁྲིག་མའི་ཆུ་ཚོད་འཁོར་ལོར་ལྟ་ཙམ་བྱས་ཏེ “ད་ནི་ནུབ་
འཚལ་ལ་རན་སོང” ཞེས་བཤད།
མོས་ཚོན་སྣ་སྡེབ་བྱེད་ཀྱི་པང་ལེབ་དེ་ས་རུ་བཞག་ཅིང་གསང་སྤྱོད་དུ་ཕྱིན་ནས་ཁྲུས་
སྟབས་བདེ་ཞིག་བྱས། བགྲེས་པོ་དེ་ག་ལེར་ཡར་ལངས་རྗེས། དེ་ནས་ཡང་བསྐྱར་ལུས་པོ་
མར་སྒུར་ཙམ་གྱིས་སྒྲོག་ཙེ་ལ་བསྙེས་པའི་འཁར་བ་དེ་ལག་ཏུ་བཟུང་། རི་མོ་བྲི་སའི་ཁང་
མིག་དེའི་སྒོ་དྲུང་ནི་སྤང་ཐང་གཡེར་མོ་ཞིག་རེད་ལ། ད་ནི་ཕྱི་རོལ་ཏུ་ས་རུབ་ལ་ཉེ། རི་མོ་
བྲི་ས་དེ་ནས་གོམ་པ་ཉི་ཤུ་ལྷག་གིས་ཆོད་པའི་ས་རུ་ཤིང་ཁང་དཀར་པོ་ཞིག་མཐོང་ཐུབ་ལ།
ཤིང་ཁང་དེའི་གཅིག་ཐོག་གི་སྒེའུ་ཁུང་ལས་གློག་སྒྲོན་གྱི་འོད་ངོགས་གསལ་ལེར་འཕྲོས་
འདུག ས་བྷེ་ནཱས་ཉི་ནུབ་ཀྱི་ཀློང་ན་འོད་དུ་འཚེར་བའི་སྒེའུ་ཁུང་དེ་གཉིས་མཐོང་མ་ཐག
སེམས་སུ་སྨྲེང་རྒྱུ་ཞིག་གཏིང་ནས་སྐྱེས་ཡོང་།
ས་བྷེ་ནཱས་གཅམ་གསག་ནི་རང་ཉིད་ཀྱི་ཚེ་རབས་འདིའི་དགྲ་བོ་ཡིན་ཞེས་སྨྲས་མྱོང་།
དེས་ན། མོའི་འདུ་ཤེས་ཀྱི་ཟབ་ས་རུ་གཅམ་གསག་ཅེས་པ་འདི་ཡེ་ནས་མེད་དམ་ཞེ་ན།
དེ་ཡང་མ་ཡིན་ཏེ། བབ་ཆགས་ཤིང་དྲོད་ཁོལ་འཛོམས་པ། འགྲིག་ཅིང་མཐུན་པའི་ཁྱིམ་
གཞིས་ཤིག་ཏུ། བྱམས་བརྩེ་ལྡན་པའི་ཨ་མ་ཞིག་དང་ཤེས་རབ་ཀྱིས་ཕྱུག་པའི་ཨ་ཕ་ཞིག་
ཡོད་པར་རེ་བ་ནི་མོའི་གཅམ་གསག་གི་བློ་ཡིན་ཏེ། ཨ་མ་ཚེ་ལས་འདས་པ་ནས་བཟུང་།
ཁྱིམ་གཞིས་འདི་འདྲ་ཞིག་གི་རེ་སྨོན་མོའི་འདུ་ཤེས་སུ་རི་མོ་ཞིག་གི་ཟོལ་གྱིས་གཤགས་
ནས་ཡོད། ཡིན་ཡང་། རང་ཉིད་ཀྱི་འཚོ་བའི་བརྒྱུད་རིམ་དངོས་དང་རྨི་ལམ་ལྟ་བུའི་རེ་
སྨོན་འདི་གཉིས་ནི་བསྟུང་དཀའ་བའི་བར་ཐག་ངེས་ཅན་ཞིག་གིས་བསྐལ་པར་གྱུར་པ་ན།
མོའི་སེམས་སུ་རེ་སྨོན་འདིའི་བསླུ་བྲིད་སྔར་བས་ཆེ་རུ་འགྱུར། རྣམ་ཀུན་བརྙན་འཕྲིན་
ནམ། ཡིད་སྐྱོ་བའི་གློག་བརྙན་སོགས་ཀྱི་ཁྲོད་དུ། བུ་མོ་སེམས་མེད་ཅིག་ཡང་བསྐྱར་རང་
ཉིད་ཀྱིས་ཤུལ་དུ་བསྐྱུར་བའི་ཕ་རྒན་གྱི་པང་དུ་ལོག་པའམ། ཡང་ན། ས་སྲོས་རབ་རིབ་ཀྱི་
ཀློང་དུ་མི་ཚང་སྐྱིད་པོ་ཞིག་གི་སྒེའུ་ཁུང་འོད་དུ་འཚེར་བ་མཐོང་ཐེངས་རེར། མོའི་མིག་
མཐའ་མཆུ་མས་བྲན་འོངས་པ་ལན་གཅིག་མིན།
བགྲེས་པོ་འདི་མོས་གྲོང་ཁྱེར་ཉིག་ཡོག་ཏུ་ངོ་ཤེས་པ་ཡིན་ལ། ཁོ་ནི་ནོར་གྱིས་ཕྱུག་ཅིང་
རི་མོ་ལ་དགའ་མཁན་ཞིག་རེད། ད་ལྟ་བགྲེས་པོ་འདི་རང་ཉིད་ནང་བཞིན་རྒ་བའི་ཁུར་
གྱིས་ནོན་པའི་ཆུང་མ་དང་ལྷན་དུ་གྲོང་གསེབ་ཀྱི་གཞིས་ཀ་འདིར་བསྡད་ཡོད། གཞིས་སྒར་
འདིའི་ཁ་གཏད་ནི་རྟ་ར་ཞིག་ཡིན་ལ། ཁོས་རྟ་ར་དེ་ཉིད་རི་མོ་བྲི་ས་ཞིག་ཏུ་བཅོས་རྗེས་ས་བྷེ་
ནཱ་གདན་དྲངས་ཏེ་དེ་རུ་རི་མོ་འབྲི་རུ་བཅུག་པ་རེད། དུས་དེ་ནས་བཟུང་། ཁོ་རྣམ་ཀུན་ཉིན་
ཐོག་ཐག་ཏུ་ཁང་པ་དེར་བསྡད་ནས་ས་བྷེ་ནས་རི་མོ་ཇི་ལྟར་འབྲི་བར་ལྟ་བཞིན་ཡོད།
ཏག་ཏག་སྐབས་འདིར། ཁོ་གསུམ་གས་དགོང་ཟས་ལ་རོལ་བཞིན་ཡོད་ཅིང་། རྒད་མོ་
ལོ་ལོན་དེས་ས་བྷེ་ནཱ་ལ “ངའི་གཅེས་ཕྲུག་མ” ཞེས་འབོད་པར་བྱེད། འོན་ཏེ། ཕར་བལྟས་
ཚོད་དུ། ཨ་མ་ནི་ས་བྷེ་ནཱ་ཡིན་པ་ལྟར་སྣང་ལ། རྒན་རྒོན་དེ་གཉིས་ནི་མོའི་བྱིས་པ་གཉིས་
དང་འདྲ་བར་མོ་ལ་དགའ་མགུ་ཡི་རང་བྱེད་ཅིང་། ས་བྷེ་ནཱས་རེ་བ་ཅི་ཞིག་བཏོན་ཡང་
བཀའ་བཞིན་དུ་བསྒྲུབ་ཅི་ཐུབ་བྱེད།
དེས་ན། རྒ་བ་ལ་མངོན་པར་ཕྱོགས་པའི་དུས་མཚམས་འདིར། ས་བྷེ་ནཱས་ཆུང་དུས་
ནས་འཆི་བདག་གིས་ཁ་ཁར་ཕྲལ་བའི་རང་ཉིད་ཀྱི་ཕ་མ་གཉིས་ཀ་བསྐྱར་དུ་རྙེད་པ་ཡིན་
ནམ། ཡང་ན། ནམ་ཡང་ཕྲུ་གུ་ཞིག་བཙའ་བའི་བློ་སྐྱེས་མ་མྱོང་བའི་མོ་རང་ད་ནི་བུ་དང་
ལྡན་པར་གྱུར་པ་ཡིན་ནམ།
མིན་ཏེ། འདི་ནི་རང་ཉིད་ཀྱི་འཕྲུལ་སྣང་ཙམ་ཡིན་པ་མོས་གསལ་བོར་ཤེས་ཡོད། འདི་
ནི་ཏག་ཏག་མོས་ཡི་གར་འོང་བའི་བགྲེས་པོ་འདིའི་ཁྱིམ་དུ་སྐབས་ཐོག་གི་གནས་ཚང་ཞིག་
གཡར་བ་ཙམ་ཡིན། བགྲེས་པོ་འདི་ཉིད་སྙུང་གཞི་ལྕི་མོ་ཞིག་གིས་བཏབ་ཡོད་ལ། ནམ་ཞིག་
ཁོང་གིས་ཚེ་ཡི་འདུ་བྱེད་བཏང་ཙ་ན། རྒད་མོ་འདི་ནི་ཁ་ན་ཏ་རུ་ཡོད་པའི་རང་ཉིད་ཀྱི་བུའི
གན་དུ་འགྲོ་ངེས་པས། ས་བྷེ་ནཱའང་ཡང་བསྐྱར་རྒྱབ་འགལ་གྱི་བཤུལ་ལམ་དུ་ཞུགས་ངེས་
ཤིང་། ཐེག་པར་དཀའ་བའི་ཚེ་སྲོག་གི་ཡང་བའི་ཀློང་དུ་སྨྲེང་ཞིང་སྐྱོ་བའི་གླུ་གཞས་ཡ་མ་
ཟུང་དེ་མཚམས་ཚིགས་མེད་པར་དཀྲོལ་བཞིན། མི་རྣམས་ལ་འོད་དུ་འཚེར་བའི་སྒེའུ་ཁུང་
གཉིས་ཀྱི་ནང་རོལ་ཏུ་བདེ་སྐྱིད་ལྡན་པའི་ཁྱིམ་གཞིས་ཤིག་ཡོད་པའི་གཏམ་རྒྱུད་བཤད་དགོས།
གླུ་གཞས་འདིས་མོའི་ཡིད་སེམས་སྨྲེང་བར་བྱེད། འོན་ཏེ། མོས་རང་ཉིད་ཀྱི་སྨྲེང་བ་
འདི་ཉིད་ངོ་མ་ཞིག་ཏུ་ཡེ་ནས་བཟུང་མེད། མོས་གླུ་གཞས་འདི་ནི་སྙན་ཞིང་འཇེབས་པའི་
རྫུན་གཏམ་ཞིག་ཡིན་པ་གསལ་བོར་ཤེས་ཡོད། གཅམ་གསག་ཅེས་པ་འདི་རྫུན་གཏམ་ཞིག་
ཡིན་པ་ཤེས་ཟིན་པའི་གནས་སྐབས་སུ། ད་ནི་གཅམ་གསག་ཀྱང་གཅམ་གསག་མིན་པའི་
གནས་སྐབས་ཤིག་ཏུ་ཡོད། གཅམ་གསག་ཅེས་པ་འདིར་གང་དེའི་དྲག་ཤུལ་ཉམས་པར་
གྱུར་པའི་དུས་ནམ་ཞིག་གི་ཚེ། དེ་ནི་མིའི་རིགས་ཀྱི་ཞན་ཆ་གཞན་དག་དང་འདྲ་བར་
ཅིས་ཀྱང་གདུང་སེམས་སྐྱེས་འོངས་པ་ཞིག་ཡིན་ཏེ། རྒྱུ་མཚན། ང་ཚོའི་གྲས་སུ་གཅམ་
གསག་གིས་མ་གོས་པའི་སྐྱེས་བུ་ཁྱད་པར་བ་ཞིག་ཡེ་ནས་མེད་པས་སོ། །དེ་བས། ང་ཚོས་
སེམས་སུ་ཇི་ལྟར་དམན་པར་བཟུང་ཡང་། གཅམ་གསག་ནི་རང་ཆས་སུ་མངའ་བའི་མིའི་
རིགས་ཀྱི་ཆ་ཤས་ངེས་ཅན་ཞིག་གོ
གཅམ་གསག་གི་ཕྱི་མོ་ནི་ཚེ་སྲོག་ལ་ཀུན་ནས་ཁས་འཆེ་བ་དེ་ཡིན།
དེས་ན། འདི་ལྟ་བུའི་ཚེ་སྲོག་གི་རྨང་གཞི་ནི་ཅི་ཞིག་ཡིན་ནམ། དཀོན་མཆོག་ཡིན་
ནམ། ཡང་མིའི་རིགས་ཡིན། དེ་མིན་ན་འཐབ་འཛིང་ངམ། བརྩེ་དུང་ངམ། སྐྱེས་པའམ།
བུད་མེད་གང་རུང་ཞིག་ཡིན་ནམ།
འདིའི་ཐད་ལ་ལྟ་ཚུལ་འདྲ་མིན་སྣ་ཚོགས་ཤིག་ཡོད་སྲིད་ལ། དེ་དང་བསྟུན་ནས་གཅམ་
གསག་ཀྱང་འདྲ་མིན་སྣ་ཚོགས་ཤིག་འབྱུང་ངེས་ཏེ། གནམ་བདག་ཆོས་ལུགས་དང་ཡེ་
ཤུའི་ཆོས་གསར། ཡ་ཧུ་དཱ་པའི་ཆོས་ལུགས། གུང་ཁྲན་རིང་ལུགས། ཧྥ་ཤི་སིའི་རིང་ལུགས།
དམངས་གཙོ་རིང་ལུགས་པ། མོ་དབང་རིང་ལུགས་པ། ཡོ་རོབ་པ། ཨ་རི་པ། ད་དུང་མི་རིགས་
དང་རྒྱལ་ཁབ་མི་འདྲ་བ་སོགས་ཀྱི་གཅམ་གསག་སོགས་ཇི་སྙེད་ཅིག་ཀྱང་བདོ་བར་ངེས།
ཧྥ་རན་སིའི་གསར་བརྗེ་ཆེན་མོའི་དུས་སྐབས་ནས་བཟུང་། ཡོ་རོབ་ཀྱི་མི་རྣམས་ལས་
ཕྱེད་ཀ་གཅིག་ལ་གཡོན་ལྷུང་གི་མིང་བྱེད་ཅིང་། ཕྱེད་ཀ་ཅིག་ཤོས་དེ་གཡས་ལྷུང་དུ་འབོད་
པར་བྱེད། གལ་སྲིད་ཕྱོགས་སོ་སོས་ཚད་མར་འཛིན་པའི་གཞུང་ལུགས་དང་རྩ་དོན་ལ་
གཞིགས་ནས་གཡས་གཡོན་གྱི་རྣམ་གཞག་འཇོག་དགོས་ཚེ། དེ་ནི་ཅིས་ཀྱང་ཡོང་དཀའ་
བ་ཞིག་རེད། འོན་ཏེ། འདི་ཡང་ཧ་ལས་དགོས་པ་ཞིག་མིན་ཏེ། ཆབ་སྲིད་ཀྱི་ལས་འགུལ་
གང་ཞིག་ཡིན་ཡང་དཔྱད་གསུམ་དག་པའི་རིགས་པ་ལས་བྱུང་བ་ཞིག་མིན་པར། འཁྲབ་
སྟོན་དང་སྣང་བརྙན། བརྡ་ཆད། སྤྱི་འགྲོས་སོགས་ལ་གཞི་བཅོལ་ཞིང་། དེ་དག་གཅིག་ཏུ་
ཚོགས་པ་ན་ཆབ་སྲིད་ཀྱི་གཅམ་གསག་འདི་དང་དེ་ལྟ་བུའང་མང་དུ་བྱུང་བ་ཡིན།
ཧྥུའུ་རན་བཟི་ཀུན་ནས་མྱོས་པར་བྱེད་པའི་རླབས་ཆེ་བའི་དཔུང་བསྐྱོད་ཀྱི་བསམ་
བློ་དེ་ནི་དུས་རབས་སོ་སོའི་ལངས་ཕྱོགས་མི་འདྲ་བའི་གཡོན་ལྷུང་བ་དག་མཐུན་སྒྲིལ་
བྱས་པའི་ཆབ་སྲིད་ཀྱི་གཅམ་གསག་ཅིག་ཡིན། རླབས་ཆེ་བའི་དཔུང་བསྐྱོད་དེའི་མདུན་
དུ་འགལ་རྐྱེན་དང་བར་ཆད་དུ་མ་ཞིག་ཡོད་ཀྱང་། དེ་ནི་ཅིས་ཀྱང་རྔམ་བརྗིད་ལྡན་པའི་
དཔུང་བསྐྱོད་ཅིག་ཡིན་ཏེ། དེ་ནི་སྙིང་རྗེ་དང་འདྲ་མཉམ། དྲང་བདེན། བདེ་སྐྱིད་བཅས་ལ་
སྐྱོད་སྟངས་ཤིག་ཡིན་ཞིང་། ད་དུང་དེ་ལས་རིང་བའི་རྒྱང་བསྐྱོད་ཅིག་ཡིན་ཡང་སྲིད། ཏག་
ཏག་ལམ་བར་དུ་ཀྱག་ཀྱོག་གི་དཀའ་ངལ་ཆེ་བས། ད་གཟོད་དཔུང་བསྐྱོད་དེ་ལ་རླབས་ཆེ་
བའི་དཔུང་བསྐྱོད་ཅེས་བརྗོད་རི་བ་རེད།
འབྱོར་མེད་གྲལ་རིམ་གྱི་སྲིད་དབང་སྒེར་འཛིན་བྱ་དགོས་སམ་དམངས་གཙོའི་འ
ལུགས་ལག་ཏུ་བསྟར་དགོས། འཛད་སྤྱོད་སྤྱི་ཚོགས་རིང་དུ་འདོར་དགོས་སམ་ཐོན་སྐྱེད་ནུས་
ཤུགས་ཇེ་མཐོར་གཏོང་དགོས། སྐེ་གཅོད་སྟེགས་བུ་སོར་འཇོག་བྱ་དགོས་སམ་སྲོག་ཁྲིམས་
མེད་པར་གཏོང་དགོས། འདི་དག་ནི་གཙོ་བོ་མ་རེད། གཡོན་ལྷུང་གི་མི་ཞིག་གཡོན་ཕྱོགས་
སུ་ལྷུང་དུ་འཇུག་མཁན་ནི་གཞུང་ལུགས་ག་གེ་མོ་ཞིག་མ་ཡིན་པར། གཞུང་ལུགས་ཡོད་
ཚད་རླབས་ཆེ་བའི་དཔུང་བསྐྱོད་ཅེས་པ་འདི་ལ་རིགས་བསྒྲེ་ནུས་པའི་འཇོན་ཐང་དེ་རེད།
ཁོ་བོས་འདི་ཙམ་ལ་གཞིགས་ནས་ཧྥུའུ་རན་བཟི་གཅམ་གསག་གི་མི་ཞིག་ཡིན་པར་
སྨྲར་མི་འདོད་དེ། རླབས་ཆེ་བའི་དཔུང་བསྐྱོད་ཀྱི་བསམ་བློ་འདི་ཉིད་ཀྱིས་ཁོའི་ཚེ་སྲོག་ལ་
བཞག་པའི་ཤན་སྟོབས་ནི། འོད་དུ་འཚེར་བའི་སྒེའུ་ཁུང་དེ་གཉིས་དབྱངས་སུ་གྱེར་བའི་
གླུ་གཞས་གང་དེས་ས་བྷེ་ནཱའི་ཚེ་སྲོག་ལ་ཐོན་པའི་དགེ་མཚན་དང་ཕལ་ཆེར་གཅིག་ཏུ་
མཐོང་། འོ་ན། ཧྥུའུ་རན་བཟིས་ཆབ་སྲིད་ཀྱི་ཤོག་ཀ་གང་ཞིག་ལ་འདེམས་ཤོག་འཕེན་སྲིད་
དམ་ཞེ་ན། ངས་བསམས་ན་ཁོས་འདེམས་ཤོག་གཏན་ནས་འཕེན་མི་སྲིད་དེ། འདེམས་
བསྐོ་ཆེན་པོའི་ཉིན་མོར་ཁོ་རི་ལྗོངས་སུ་འཕྱར་གཡེང་དུ་ཕྱིན་འགྲོ་ངེས། ཡིན་ཡང་། དེ་ནི་
ཁོ་རང་གཞི་ནས་རླབས་ཆེ་བའི་དཔུང་བསྐྱོད་ལ་སྤྲོ་བ་ཉམས་སོང་བ་ཡེ་ནས་མིན། ཁོ་ལ་
མཚོན་ན། དུས་རབས་ནས་དུས་རབས་བརྒལ་འོངས་པའི་རུ་དཔུང་འདིའི་ཆ་ཤས་ཤིག་ཏུ་
གྱུར་པ་ནི་དགའ་འོས་པ་ཞིག་ཡིན་ཞིང་། ཧྥུའུ་རན་བཟིས་དུས་ནམ་ཡང་དགའ་འོས་པའི་
ཕུགས་བསམ་འདི་བརྗེད་མྱོང་མེད།
ཉིན་ཞིག་ལ། གྲོགས་པོ་ཞིག་གིས་ཕེ་རེ་སི་ནས་ཁ་པར་བསྐྱོན་འོངས་ཏེ། ཁོ་ཚོས་ཁམ་
བྷོ་དི་ཡར(ཨྰཿ╗*)དཔུང་བསྐྱོད་ཐེངས་ཤིག་བྱ་རྒྱུའི་ཉེར་བསྡོགས་རྩོམ་གྱི་ཡོད་པས།
ཁྱོད་ཀྱང་མཉམ་དུ་ཞུགས་རོགས་ཞེས་གདན་འདྲེན་བྱས་བྱུང་།
སྐབས་དེར། ཁམ་བྷོ་དི་ཡའི་ནང་འཁྲུག་མཇུག་བསྒྲིལ་མ་ཐག་ཡིན་ལ། ཨ་རི་པའི་
འགས་གཏོར་དང་གནས་དེའི་ཡུལ་མི་རང་གིས་བསགས་པའི་དྲག་པོའི་ནག་ཉེས་སོགས་
ཀྱིས་རྐྱེན་པས། རྒྱལ་ཁབ་ཆུང་ངུ་དེའི་མི་གྲངས་ཀྱི་ལྔ་ཆའི་གཅིག་ཙམ་བསྙུངས་ཤིང་།
མཐའ་མར་ཨུ་རུ་སུའི་ལག་ཆ་རུ་གྱུར་པའི་ཁྱིམ་མཚེས་རྒྱལ་ཁབ་ཝེ་ཐེ་ནམ་གྱིས་བདག་
གིར་བཟུང་བ་རེད། ད་ལྟ་ཁམ་བྷོ་དི་ཡ་རུ་མུ་གེ་བྱུང་ཡོད་པར་མ་ཟད། མི་གང་མང་ཞིག་
ལ་དུས་ཐོག་ཏུ་སྨན་བཅོས་མ་ལྕོགས་པར་ཚེའི་དུས་སུ་འགྱུར་བཞིན་ཡང་ཡོད། རྒྱལ་སྤྱིའི་
སྨན་པའི་རྩ་འཛུགས་ཀྱིས་ལན་དུ་མར་རྒྱལ་ཁབ་དེ་རུ་འོངས་ནས་རོགས་སྐྱོར་བྱ་རྒྱུའི་
རེ་བ་བཏོན་མོད། འོན་ཏེ། ཝེ་ཐེ་ནམ་གཞུང་ཕྱོགས་ཀྱིས་ཅིས་ཀྱང་ཆོག་མཆན་སྤྲོད་དུ་
མ་ཉན་པ་ན། ནུབ་ཕྱོགས་ཀྱི་ཤེས་ལྡན་མི་སྣ་གཙོ་གྲས་ཁ་ཅིག་གིས་ཁམ་བྷོ་དི་ཡའི་རྒྱལ་
མཚམས་སུ་དཔུང་བསྐྱོད་ལན་གཅིག་བྱ་རྒྱུའི་གྲོས་ཐག་བཅད་ཅིང་། ཁོ་ཚོས་ཀུན་གྱི་མིག་
དབང་འདྲེན་པའི་བྱ་གཞག་རླབས་ཆེན་འདི་བརྒྱུད། ཕྱི་རྒྱལ་གྱི་སྨན་པ་རྒྱལ་ཁབ་འདིར་
གཏོང་བའི་ཨུ་ཚུགས་བྱ་རྩིས་ཡོད།
ཧྥུའུ་རན་བཟི་ལ་ཁ་པར་བཏང་བའི་གྲོགས་པོ་དེ་ནི་སྔོན་མར་ཁོ་དང་མཉམ་དུ་ཕེ་
རེ་སིའི་སྲང་ལམ་དུ་ཁྲོམ་སྐོར་ལ་འགྲོ་མྱོང་མཁན་ཞིག་རེད། ཐོག་མར་ཧྥུའུ་རན་བཟིས་
གྲོགས་པོའི་བསམ་ཚུལ་ཐོས་མ་ཐག་ཞོགས་ངེས་ཅན་ཞིག་ལངས་མོད། འོན་ཏེ། དེའི་མུར་
མིག་འོད་སློབ་ཆེན་བུ་མོ་དེའི་སྟེང་ལ་ལྷུང་སོང༌། ཏག་ཏག་སྐབས་དེར་མོ་ཁ་གཏད་ཀྱི་
རྐུབ་སྟེགས་ཤིག་ཏུ་བསྡད་འདུག་ལ། བཟོ་ལྟ་གསར་པའི་མིག་ཤེལ་དེའི་ཕག་ཏུ་ཁྲ་ཀོ་རེར་
མངོན་པའི་མིག་ཟུང་ནི་སྔར་ལས་ཀྱང་ཆེ་བ་འདྲ། ཧྥུའུ་རན་བཟིའི་ཉམས་སྣང་ཞིག་ལ་
མིག་ཟུང་དེས་ཁོ་ལ་མ་འགྲོ་ཞེས་ཞུ་བ་བྱེད་བཞིན་པ་དང་འདྲ་བས། ཁོས་གྲོགས་པོ་དེར་
རང་ཉིད་ཐེངས་འདིའི་དཔུང་བསྐྱོད་དུ་ཞུགས་མི་ཐུབ་པར་དགོངས་དག་ཞུས།
འོན་ཏེ། ཁ་པར་གྱི་སྒོ་གཏན་མ་ཐག ཁོ་རང་འགྱོད་པ་སྐྱེས་བྱུང་། ཁོས་འཇིག་རྟེན་
འདིའི་དགའ་མའི་རེ་བ་བསྐང་སླད་དུ་འཇིག་རྟེན་ལས་འགོངས་པའི་བརྩེ་བ་ཐེད་ལ་
འཕངས་པ་རེད། ཁམ་བྷོ་དི་ཡ་དང་ས་བྷེ་ནཱའི་མེས་རྒྱལ་ལ་བྱུང་བའི་ཆག་སྒོ་ནི་མདོར་ན་
གཅིག་མ་ཡིན་ནམ། གཅིག་ནི་ཁྱིམ་མཚེས་རྒྱལ་ཁབ་ཀྱིས་བཙན་བཟུང་བྱས་པའི་རྒྱལ་
ཁབ་ཅིག་རེད་ལ། ཅིག་ཤོས་ནི་ཨུ་རུ་སུས་རྨེག་མེད་དུ་བཅོམ་པའི་རྒྱལ་ཁབ་ཅིག་རེད། གློ་
བུར་དུ། ཁོས་བརྗེད་ལ་ཉེ་བའི་གྲོགས་པོ་དེས་ནི་ས་བྷེ་ནཱའི་གསང་བརྡ་གང་ཞིག་ལ་བརྟེན་
ནས་ཁོ་ལ་ཁ་པར་འདི་བཏང་བ་རེད་ཨང་སྙམ་བྱུང་།
འཇིག་རྟེན་ལས་འགོངས་པ་གང་ཉིད་ནི་ཐམས་ཅད་མཁྱེན་པ་ཞིག་ཡིན་ངེས་ལ།
རྒྱ་ལ་ཁོ་ཐེངས་འདིའི་དཔུང་བསྐྱོད་དུ་ཞུགས་ཚེ། ས་བྷེ་ནཱས་ཅིས་ཀྱང་མཐོང་སྲིད་ཅིང་།
མཐོང་ནས་ཀྱང་དགའ་བ་ངེས་ཅན་ཞིག་སྐྱེ་ངེས། དེར་མ་ཟད། འདི་ལ་བརྟེན་ནས་ཁོས་མོ་
ལ་བཅངས་པའི་བརྩེ་བ་ད་དུང་འགྱུར་མེད་པའང་མོས་གསལ་བོར་ཚོར་ངེས།
“གལ་སྲིད་ངས་ཁམ་བྷོ་དི་ཡར་འགྲོ་བའི་ཨུ་ཚུགས་བྱས་ཚེ། ཁྱོད་ཀྱིས་ང་ལ་ལེ་
བདའ་བྱ་སྲིད་དམ།” ཁོས་དགའ་རོགས་མིག་ཤེལ་ཅན་དེར་འདི་ལྟར་དྲིས། སྤྱིར་བཏང་
དུ་ཁོ་ཉི་མ་གཅིག་ལ་མོའི་འཁྲིས་སུ་མེད་ནའང་མོའི་སེམས་པ་སྐྱོ་སྲིད་མོད། འོན་ཏེ། ཁོས་
བཏོན་པའི་རེ་བ་ཞིག་ཡིན་ཕྱིན་མོས་དེ་ལ་མིན་ཞེས་བརྗོད་མི་སྲིད།
ཉིན་འགའི་རྗེས་སུ། ཁོ་ཕེ་རེ་སིའི་གནམ་ཐང་གི་གནམ་གྲུ་ཆེན་པོ་ཞིག་ཏུ་མངོན་བྱུང་
ལ། འགྲུལ་བའི་གྲས་སུ་སྨན་པ་ཉི་ཤུ་ལྷག་དང་ཤེས་ལྡན་མི་སྣ་ལྔ་བཅུ་ལྷག(སློབ་དཔོན་ཆེན་
མོ། རྩོམ་པ་པོ། སྤྱི་གྲོས་པ། གཞས་པ། འཁྲབ་སྟོན་པ། གྲོང་གཙོ)ད་དུང་ཁོ་ཚོ་དང་སྟབས་
གཅིག་ཏུ་བསྐྱོད་པའི་གསར་འགོད་པ་དང་བརྙན་ལེན་པ་བཞི་བརྒྱ་ལྷག་བཅས་འདུག
གནམ་གྲུ་བྷན་ཁོ་ཁི་རུ་བབས་པ་ན། སྨན་པ་དང་ཤེས་ལྡན་མི་སྣ། གསར་འགོད་པ་
བཅས་ཀྱིས་གྲུབ་པའི་མི་གྲངས་བཞི་བརྒྱ་བདུན་ཅུ་ལྷག་རྒྱལ་སྤྱིའི་འགྲོན་ཁང་ཆེན་མོ་
ཞིག་ཏུ་བསྐྱོད་ཅིང་། དེ་རུའང་སྨན་པ་དང་འཁྲབ་སྟོན་པ། གཞས་པ། ཡིག་ཆ་རིག་པ་
བ། ད་དུང་འབྲི་དེབ་དང་སྒྲ་ལེན་འཕྲུལ་ཆས། པར་ཆས། བརྙན་ལེན་འཕྲུལ་ཆས་སོགས་
བསྣམས་པའི་གསར་འགོད་པ་བརྒྱ་ཕྲག་དུ་མ་དང་བཅས་པས་སྔ་མོ་ནས་འགྲོན་ཁང་དེའི་
ཚོམས་ཆེན་ཞིག་ཏུ་ཁོ་ཚོར་བསྒུགས་ཏེ་འདུག ཚོམས་ཆེན་དེའི་ཡང་ཕུགས་སུ་གཏམ་
བཤད་སྟེགས་བུ་ཞིག་དང་སྒྲོག་ཙེ་རིང་བོ་ཞིག་བཞག་འདུག་ལ། དེ་རུ་ཨ་རི་པ་ཉི་ཤུ་ལྷག
གིས་གཞི་ནས་ཚོགས་འདུ་ལ་མདོ་འཛིན་བྱེད་བཞིན་འདུག
ཧྥུའུ་རན་བཟི་དང་བཅས་པའི་ཧྥ་རན་སིའི་ཤེས་ལྡན་མི་སྣ་དག་གིས་དེ་ནི་རང་ཉིད་
ལ་མཐོང་ཆུང་དང་བརྙས་བཅོས་བྱས་སོང་བར་འདོད། ཁམ་བྷོ་དི་ཡ་རུ་དཔུང་བསྐྱོད་བྱ་རྒྱུ་
ནི་སྤྱིར་ན་ཁོ་ཚོའི་བསམ་ཚུལ་ཡིན་མོད། འོན་ཏེ། ད་ནི་ཨ་རི་པ་དག་གིས་འཛེམ་དོགས་
ཅི་ཡང་མེད་པར་དོན་དག་ཡོད་ཚད་ཁོ་ཚོས་བདག་གིར་བཟུང་འདུག་པས། ཇི་འདྲའི་
སྤྱང་པ་ལའང་སྙམ། དེ་ལས་ཀྱང་བཟོད་དཀའ་བ་ནི་དབྱིན་སྐད་སྨྲ་བའི་ཨ་རི་པ་འདི་དག་
གིས་ཚོགས་འདུ་རུ་ཡོད་པའི་ཧྥ་རན་སི་དང་ཏེན་མག་གི་མི་རྣམས་ཀྱིས་ཁོ་ཚོའི་སྐད་ཆ་
གོ་མིན་ལ་ཁ་ཡ་ཅི་ཡང་མི་བྱེད་པ་དེ་རེད། ཏེན་མག་པ་རྣམས་ཀྱིས་ཁོ་ཚོ་རང་བཙན་གྱི་མི་
རིགས་ཤིག་ཡིན་པ་སྔ་མོ་ནས་བརྗེད་ཟིན་པས། ཚོགས་འདུ་འདིར་འཁོད་པའི་ཡོ་རོབ་པ་
དག་གི་གྲས་སུ་ཏག་ཏག་ཧྥ་རན་སིའི་མི་དག་གི་ཡིད་ལ་ད་གཟོད་ངོ་རྒོལ་བྱ་རྒྱུ་དྲན་བྱུང་།
ཧྥ་རན་སིའི་མི་རྣམས་ནི་རང་ཚུགས་ཅན་འབའ་ཞིག་ཡིན་པས། ཁོ་ཚོས་དབྱིན་སྐད་ཀྱི་
ལམ་ནས་ངོ་རྒོལ་བྱ་མ་འདོད་པར། སོ་སོའི་ཕ་སྐད་ཀྱི་ལམ་ནས་གཏམ་བཤད་སྟེགས་བུ་རུ་
ཡོད་པའི་ཨ་རི་པ་དག་ལ་གནས་ལུགས་བགྲང་བར་བྱེད། ཨ་རི་པ་དག་གིས་གུས་ཞབས་
དང་མོས་མཐུན་ཡོད་པའི་བརྡ་ལ་འཛུམ་པ་རེ་བཏོད་པ་ལས། ཁོ་ཚོས་བཤད་པའི་སྐད་
ཆ་ཚིག་གཅིག་ཀྱང་གོ་མ་སོང་། མཇུག་མཐར་ཧྥ་རན་སིའི་མི་དེ་དག་བྱ་ཐབས་ཡོངས་སུ་
ཟད་དེ “ཐེངས་འདིའི་ཚོགས་འདུ་རུ་དབྱིད་སྐད་ཁོ་ན་བཤད་དོན་ཅི་ཡིན། འདི་རུ་ད་
དུང་ཧྥ་རན་སིའི་མིའང་ཡོད་པ་རེད” ཅེས་རང་ཉིད་ཀྱི་བསམ་འཆར་མཚོན་ཐབས་བྱས།
ཨ་རི་པ་རྣམས་ནི་ཁོ་ཚོའི་བསམ་འཆར་མཚར་བོ་འདིས་ཧ་ལས་སུ་བཅུག འོན་ཏེ།
ཁོ་ཚོ་སྔར་བཞིན་འཛུམ་པ་དང་བཅས་གཏམ་བཤད་ཡོད་ཚད་ལ་ལོ་ཙཱ་པ་རེ་བཀོད་སྒྲིག་
བྱ་རྒྱུར་ཡིད་འཐད་བྱུང་། དཀའ་རྙོག་དུ་མ་ཞིག་བརྒྱུད་ནས་ལོ་ཙཱ་པ་ཞིག་རྙེད་རྗེས་ཚོགས་
འདུ་མུ་མཐུད་དུ་འཚོགས་ཐུབ་པར་གྱུར་མོད། འོན་ཏེ། ད་དུང་གནད་དོན་གཞན་ཞིག་
བྱུང་བ་ནི་མི་རྣམས་ཀྱིས་གཏམ་བཤད་པས་དབྱིན་སྐད་ཀྱི་ལམ་ནས་བཤད་པའི་སྐད་ཆ་
ཚིག་རྐང་གཅིག་ལ་མཉན་རྗེས། ཡང་བསྐྱར་ལོ་ཙཱ་པས་ཧྥ་རན་སིའི་སྐད་ཀྱིས་ལན་གཅིག་
བསྐྱར་བ་དེར་ཡང་མཉན་དགོས་པས། ཚོགས་འདུའི་དུས་ཡུན་ལྡབ་གཅིག་གིས་བསྒྱང་
དགོས་པར་གྱུར་ཅིང་། ཞིབ་ཏུ་བརྩིས་ན་ལྡབ་གཅིག་གིས་ཀྱང་མི་ཚད་དེ། ཚོགས་འདུར་
ཞུགས་པའི་ཧྥ་རན་སིའི་མི་རྣམས་ཀྱིས་དོན་དུ་དབྱིན་སྐད་བཤད་ཤེས་པས། ཁོ་ཚོས་ཡང་
ནས་བསྐྱར་དུ་ལོ་ཙཱ་པའི་བཤད་མཚམས་བཅད་དེ། ཁོའི་ནོར་འཁྲུལ་ལ་དག་ཕུད་པའམ།
ཡང་ན་ཐ་སྙད་རེའི་ཆེད་དུ་ལོ་ཙཱ་པར་རྩོད་གླེང་མང་དུ་བྱས་འོངས།
སྐབས་འདི་ཙམ་ཞིག་ལ། ཨ་རིའི་བུད་མེད་འཁྲབ་སྟོན་པ་ཞིག་གཏམ་བཤད་སྟེགས་
བུར་བུད་པ་དེས་ཚོགས་འདུ་འདིར་སྔ་ན་མེད་པའི་ཡོ་ལང་གསར་པ་ཞིག་བསླངས་སོང་། མོ་
གཏམ་བཤད་སྟེགས་བུར་བུད་པ་ན། པར་ལེན་པ་དང་བརྙན་ལེན་པ་སྐོར་ཞིག་ཀྱང་ཚོམས་
ཆེན་དུ་ཤོར་འོངས་ནས་བུད་མེད་དེ་པར་དང་བརྙན་ཅི་རིགས་སུ་འབེབས་པར་བྱེད་ལ། མོའི་
ངག་ནས་ཐོན་པའི་ཡིག་འབྲུ་རེ་རེའི་ང་རོ་པར་ཆས་དང་བརྙན་ལེན་འཕྲུལ་ཆས་ཀྱི་ཐག་
སྒྲ་དང་བསྡོངས་ནས་གསལ་ལེར་མཆེད་ཡོང་། བུད་མེད་འཁྲབ་སྟོན་པ་དེས་དཀའ་སྡུག་
གྲངས་མེད་མྱོང་བཞིན་པའི་ཕྲུ་གུ་དག་གླེངས་ཡོང་ལ། དམུ་རྒོད་ཀྱི་བརླང་སྤྱོད་སྣ་ཚོགས་
ཀྱང་བཤུང་བར་བྱེད། མིའི་ཐོབ་ཐང་ནས་བདེ་འཇགས་ཀྱི་བར་དུ་འཕྲོས་ཡོང་ལ། དེང་གི་སྤྱི་
ཚོགས་སུ་སྲོལ་རྒྱུན་གྱི་རིན་ཐང་ཉམས་དམས་སུ་འགྲོ་བའི་ཚུལ་དང་མི་སྒེར་གྱི་རང་དབང་
ཡང་བརྗོད་འོངས། ད་དུང་གཙོ་འཛིན་ཁཱ་ཐིར་གྱིས་ཁམ་བྷོ་དི་ཡ་རུ་བྱུང་བའི་ཆག་ཆེ་ཉམ་
ང་ལ་གདུང་སེམས་ཚད་མེད་འཆང་བཞིན་པ་ཡང་བརྗོད་བྱུང་། གཏམ་བཤད་ཀྱི་མཇུག་ལ་
བསླེབས་དུས། མོ་ངུས་ནས་ངག་ཀྱང་བརྣངས་འདུག
བར་སྐབས་འདིར། མདོག་ཁམ་སེར་གྱི་སྨ་ར་ཨེན་ཙམ་བཞག་པའི་ཧྥ་རན་སིའི་སྨན་
པ་ལོ་ཆུང་ཞིག་ཐད་ཀར་ཡར་ལངས་ཤིང་། དེ་ནས་སྐད་གསང་མཐོན་པོས “ང་ཚོ་ནི་
སྲོག་ཉེན་ལ་ཐུག་པའི་ནད་པ་བསྐྱབ་ཏུ་ཡོང་བ་ལས། གཙོ་འཛིན་ཁཱ་ཐིར་གྱི་བྱས་རྗེས་ལ་
བསྟོད་བསྔགས་བྱ་རུ་ཡོང་བ་མིན། ཐེངས་འདིའི་ལས་འགུལ་ཡང་ཨ་རི་པ་དག་གིས་དྲིལ་
བསྒྲགས་བྱེད་སྒོ་སྤེལ་བྱེད་ཀྱི་ལག་ཆ་རུ་འགྱུར་ག་ལ་རུང་། ང་ཚོ་ནི་གུང་ཁྲན་རིང་ལུགས་
ལ་ངོ་རྒོལ་བྱ་རུ་ཡོང་བ་མ་ཡིན་གྱི། ནད་པ་བསྐྱབ་ཏུ་ཡོང་བ་ཡིན” ཞེས་བཤད་བྱུང་།
ཧྥ་རན་སིའི་མི་གཞན་དག་ཀྱང་རེ་རེ་བཞིན་སྨ་ར་ཨེན་ཙམ་བཞག་པའི་སྨན་པ་ལོ་
ཆུང་དེའི་རྒྱབ་ནས་ལངས་བྱུང་བས། ལོ་ཙཱ་པ་སྐྲག་ཐག་ཆོད་ནས་ཁོ་ཚོའི་སྐད་ཆ་ལོ་ཙཱ་
ཡང་བྱེད་མ་ཕོད། འོན་ཏེ། གཏམ་བཤད་སྟེགས་བུ་རུ་ཡོད་པའི་ཨ་རི་པ་ཉི་ཤུ་པོ་ད་དུང་
སྔོན་མ་ནང་བཞིན་མཛའ་བརྩེ་དང་བཅས་འཛུམ་གྱིན་འདུག་ལ། ཁ་ཅིག་གིས་འཐད་
པའི་བརྡ་ལ་མགོ་ལྕོག་ལྡེམ་ཡོང་བར་མ་ཟད། ད་དུང་མི་གཅིག་གིས་ཁུ་ཚུར་ཀླད་ལ་གདེང་
དགོས་པ་དེའང་དྲན་བྱུང་། རྒྱུ་མཚན། ཁོས་རྣམ་ཀུན་མི་མང་བོར་ཞོགས་ལངས་པའི་
སྐབས་སུ་ཡོ་རོབ་དག་ཕྱག་རྒྱ་འདི་བཏོད་པར་དགའ་བ་ཤེས་ཡོད་པས་རེད།
ད་ལྟའི་བར་དུ། གུང་ཁྲན་རིང་ལུགས་ཡོད་ཚད་གཡོན་ལྷུང་གི་ཕྱོགས་གཏོགས་སུ་
བཟུང་ཡོད། འོ་ན། གཡོན་ལྷུང་གི་ཤེས་ལྡན་མི་སྣ་འདི་དག་རྔམ་སྟོན་ཁྲོམ་སྐོར་དུ་ཞུགས་
ནས་གུང་ཁྲན་རིང་ལུགས་ཀྱི་རྒྱལ་ཁབ་ཅིག་གི་ཁེ་ཕན་ལ་ངོ་རྒོལ་བྱེད་དོན་ཅི་ཡིན་ནམ།
སུའུ་ལེན་བྱ་བའི་རྒྱལ་ཁབ་འདི་ཉིད་ཀྱིས་གནམ་ལ་མི་ཤོང་བའི་ནག་ཉེས་དུ་མ་ཞིག་
བསགས་འོངས་པའི་སྐབས་སུ། གཡོན་ལྷུང་པ་དག་གི་མདུན་དུ་གདམ་ང་འདི་འདྲ་ཞིག་
ལྷགས་ཡོད་དེ། ཡང་མིན་ན་སོ་སོའི་སྔོན་མའི་བགྱི་བ་ཇི་སྙེད་ལ་མཆིལ་ཞགས་འཕེན་
བཞིན་ཁྲོམ་སྐོར་གྱི་གྲལ་ལས་འབུད་དགོས་ཤིང་། དེ་མིན་ན་སུའུ་ལེན་ཡང་རླབས་ཆེ་བའི་
དཔུང་བསྐྱོད་དུ་ཕྲད་པའི་བགེགས་རིགས་དུ་མའི་གྲས་ཀྱི་གཅིག་ལ་བལྟས་ཏེ། མུ་མཐུད་
དུ་ཁྲོམ་སྐོར་གྱི་རུ་དཔུང་དུ་ཞུགས་དགོས།
ཁོ་བོས་སྔོན་མར་བཤད་ཟིན་པ་ལྟར། གཡོན་ལྷུང་པ་དག་གཡོན་ཕྱོགས་སུ་ལྷུང་དུ་
འཇུག་མཁན་ནི་རླབས་ཆེ་བའི་དཔུང་བསྐྱོད་ཅེས་པའི་གཅམ་གསག་དེ་ཡིན་ལ།
གསག་གི་འཛིན་སྟངས་ཇི་སྙེད་ནི་ཆབ་སྲིད་ཀྱི་ཐབས་བྱུས་ག་གེ་མོ་ཞིག་ལ་མི་ལྟོས་ཀྱི། སྣང་
བརྙན་དང་མཚོན་དཔེ། བརྡ་ཆད་སོགས་ལ་རག་ལས་པ་ཞིག་རེད། དེར་བརྟེན། སྔོན་མའི་
གོམས་སྲོལ་དང་འགལ་ནས་གུང་ཁྲན་རིང་ལུགས་རྒྱལ་ཁབ་ཀྱི་ཁེ་ཕན་ལ་རྒོལ་བའི་ཁྲོམ་
གཅམ་
སྐོར་ལ་ཞུགས་པ་ནི་ཅིས་ཀྱང་འབྱུང་སྲིད་པ་ཞིག་རེད། འོན་ཏེ། ཐ་སྙད་གཞན་ཞིག་བཀོལ་
ནས་སྔོན་མའི་ཐ་སྙད་དག་གི་ཚབ་བྱེད་མི་རུང་སྟེ། ཁོ་ཚོས་ཝེ་ཐེ་ནམ་གྱི་དམག་དཔུང་ལ་ཁུ
ཚུར་གྱི་དྲག་ཤུལ་བསྟན་ཆོག་ཀྱང་། ཁོ་ཚོར་ཕྱོགས་ནས “གུང་ཁྲན་རིང་ལུགས་ཕམ་པར་
རྒྱོབ” ཅེས་སྒྲོག་ཐབས་མེད། རྒྱུ་མཚན་ནི། “གུང་ཁྲན་རིང་ལུགས་ཕམ་པར་རྒྱོབ” ཅེས་
པ་འདི་ནི་རླབས་ཆེ་བའི་དཔུང་བསྐྱོད་ཀྱི་དགྲ་བོ་དག་གི་ཁ་གཡང་ཡིན་པས་རེད། དེ་བས།
རང་ཉིད་ཀྱི་ངོ་སོ་བསྲུང་འདོད་པའི་མི་དེ་དག་གིས་ད་དུང་སོ་སོའི་གཅམ་གསག་གི་དྭངས་
གཙང་རང་བཞིན་ལའང་གློ་བ་ཉེ་བའི་ཚུལ་ཙམ་སྟོན་དགོས་པ་རེད།
ངས་འདི་དག་གླེངས་དོན་ནི་ཧྥ་རན་སིའི་སྨན་པ་དང་ཨ་རིའི་བུད་མེད་འཁྲབ་སྟོན་
པ་དེ་གཉིས་ཕན་ཚུན་ལ་གོ་བ་ལོག་པ་དེར་གསལ་བཤད་ཅིག་བྱ་འདོད་པ་ཡིན། ཨ་རིའི་
བུད་མེད་འཁྲབ་སྟོན་པ་དེས་ནི་བདག་གཅེས་འཛིན་གྱི་བསམ་བློ་གཏོང་སྟངས་ཤིག་ལས།
རང་ཉིད་སྐྱེས་པ་དེའི་མིག་ནང་གི་ཚེར་མར་གྱུར་པ་ནི་གཙོ་བོ་སྐྱེས་པ་རྣམས་མ་གཞི་
ནས་བུད་མེད་ལ་སྡང་ཞིང་བུད་མེད་ལ་ཕྲག་དོག་བྱེད་མཁན་ཞིག་ཡིན་པ་དེར་རག་ལས་
པར་སྙམ་མོད། དོན་དུ་འདི་ནི་ཧྥ་རན་སིའི་སྨན་པ་དེས་ཨ་རིའི་ཕྱོགས་ལ་དོགས་ཟོན་བྱེད་
སྟངས་ཤིག་ཡིན་ཏེ། “གཙོ་འཛིན་ཁཱ་ཐིར”དང“ང་ཚོའི་སྲོལ་རྒྱུན་གྱི་རིན་ཐང་།” “གུང་
ཁྲན་རིང་ལུགས་པའི་དམུ་རྒོད་ཀྱི་བརླང་སྤྱོད” སོགས་ལྟ་བུའི་ཐ་སྙད་དག་ནི་ཨ་རིའི་
ལུགས་ཀྱི་གཅམ་གསག་ཏུ་གཏོགས་ཀྱི། རླབས་ཆེ་བའི་དཔུང་བསྐྱོད་ཀྱི་གཅམ་གསག་དང་
འབྲེལ་བ་ཡེ་ནས་མེད་པས་རེད།
ཕྱི་ཉིན་ཞོགས་པར། མི་ཚང་མ་ཟོག་འདྲེན་རླངས་འཁོར་ཆེན་པོ་ཞིག་ཏུ་བསྡད་དེ་
ཐེ་ལན་དིའི་མངའ་ཁོངས་བརྒྱུད་ཁམ་བྷོ་དི་ཡའི་མཐའ་མཚམས་སུ་བསྐྱོད། ས་སྲོས་དང་
མཉམ་དུ་ཁོ་ཚོ་གྲོང་སྡེ་ཆུང་ངུ་ཞིག་ཏུ་བརྟོལ་ཅིང་། དེ་རུ་མི་སྐོར་ཞིག་གིས་སྔ་མོ་ནས་ཁོ་
ཚོར་ཤིང་གི་སྤེའུ་ལྕོག་ཁ་ཤས་སྟ་གོན་བྱས་འདུག གནས་འདི་རུ་ཤྭ་འོད་ཀྱི་ཉེན་ཁ་རྒོད་
པས། མི་རྣམས་སྟེང་གི་སྤེའུ་ལྕོག་ཏུ་སྡོད་ཅིང་ཕག་པ་སོགས་སེམས་ཅན་གྱི་རིགས་སྤེའུ་
ལྕོག་གི་འོག་ཏུ་འཇུག་པར་བྱེད།
ཧྥུའུ་རན་བཟི་སློབ་ཆེན་གྱི་དགེ་རྒན་ཆེན་མོ་གཞན་བཞི
དང་མཉམ་དུ་བསྡད་པས། གཉིད་གུང་དུ། སྤེའུ་ལྕོག་གི་འོག་ནས་ཕག་པའི་ཧུར་སྒྲ་མཆེད་
འོངས་ལ། ཉེ་ལོགས་ནས་གྲངས་རིག་གི་མཁས་པ་གྲགས་ཅན་དེའི་སྔུར་དབྱངས་མཚམས་
ཚིགས་མེད་པར་གྲགས་ཡོང་།
ནམ་ལངས་པ་དང་ཁོ་ཚོ་ཡང་བསྐྱར་རླངས་འཁོར་དུ་བུད། མཐའ་མཚམས་དང་
སྤྱི་ལེ་གཉིས་ཀྱིས་ཆོད་ཙམ་གྱི་ས་ནས་བཟུང་འཁོར་རིགས་ཀྱི་རྒྱ་བསྡམས་ཤིང་། ཧ་ཅང་
དོག་པའི་ལམ་ཕྲན་ཞིག་དཔུང་ཧྲག་པོས་དམ་པོར་བསྲུངས་པའི་སོ་ཁའི་བར་དུ་འཐེན་
འདུག རླངས་འཁོར་བསྐྱོད་མཚམས་བཞག་སྟེ་ཧྥ་རན་སིའི་མི་རྣམས་ས་རུ་བབས་
དུས། ཨ་རི་པ་ཚོ་ཡང་བསྐྱར་སྔ་མོ་ནས་རུ་དཔུང་གི་སྔོན་དུ་བསླེབས་ཏེ་ཁོ་ཚོ་འོང་བར་
བསྒུགས་འདུག སྐབས་དེར་ཡང་ཕྱོགས་གཉིས་ཀས་ཀླན་ཀ་ངེས་ཅན་ཞིག་བསླངས་
པས། ཡང་བསྐྱར་ལོ་ཙཱ་པ་ཁྲིད་འོངས་ནས་ཁ་འཛིང་ཡིད་ཚིམས་པ་ཞིག་བརྒྱབ། མཇུག་
མཐར་ཨ་རི་པ་དང་ཧྥ་རན་སིའི་མི་གཅིག་རེ་ཁམ་བྷོ་དི་ཡའི་བུད་མེད་ལོ་ཙཱ་པ་ཞིག་དང་
བསྡོངས་ནས་རུ་འདྲེན་གྱི་ཚུལ་དུ་སྔོན་ལ་བསྐྱོད་རྒྱུར་ཕྱོགས་གཉིས་ཀ་གྲོས་འཆམ་བྱུང་།
དེའི་རོལ་དུ་སྨན་པའི་རུ་དཔུང་འབྲངས་འདུག་ལ། སྨན་པའི་རྗེས་སུ་མི་སྣ་གཞན་དག་
གི་རུ་དཔུང་རེད། ཨ་རིའི་བུད་མེད་འཁྲབ་སྟོན་པ་དེ་ནི་རུ་དཔུང་གི་ཆེས་མཇུག་མཐར་
བསྒྲིགས་འདུག
དེ་རུ་ལམ་བུ་དོག་ཅིང་འགྲམ་གཉིས་སུ་འགད་རྫས་ཀྱིས་ཁེངས་འདུག་ལ། ལྕགས་སྐུད་
ཀྱིས་གཡོགས་པའི་ཨར་འདམ་གྱི་རྩིག་པའི་བར་དུ་འཕྲང་ལམ་དོག་མོ་ཞིག་ལས་བསྐྱུར་མི་
འདུག ཁོ་ཚོ་གཅིག་རྗེས་གཅིག་གིས་དེད་ནས་ལུ་གུ་རྒྱུད་དུ་འགྲོ་བ་ལས་འོས་མེད་པས།
མདུན་ལ་གོམ་པ་ཁ་ཤས་ཤིག་སོང་མ་ཐག ལམ་སང་གོམ་མཚམས་འཇོག་དགོས་པར་འགྱུར།
ཧྥུའུ་རན་བཟིའི་མདུན་ཕྱོགས་ཀྱི་གོམ་པ་ལྔ་དྲུག་གི་མཚམས་སུ་སྐྱོད་ཀྱིན་པ་དེ་ནི་
འཇར་མན་གྱི་སྙན་ངག་པ་དང་གཞས་པ་གྲགས་ཅན་ཞིག་རེད། ཁོས་ཞི་བདེ་ལ་བསྟོད་
ཅིང་དམག་འཁྲུག་ལ་རྒོལ་བའི་གླུ་གཞས་དགུ་བརྒྱ་སུམ་ཅུ་ཙམ་བྲིས་མྱོང་། སྐབས་འདིར་
ཁོས་དར་ཆ་དཀར་པོ་བཏགས་པའི་དབྱུག་པ་རིང་བོ་ཞིག་བསྒྲེངས་འདུག་ལ། དར་ཆ་
དཀར་པོ་དེ་དང་ཁོའི་གནག་ཅིང་སྟུག་པའི་སྨ་ར་ནི་ཚོན་ཁ་གཏོང་སྟངས་འགྲིགས་སོང་བ་
ལྟར་ཀུན་གྱི་མིག་ནང་ལ་ལྷུང་འོངས་པ་ཞིག་རེད།
པར་ལེན་པ་དང་བརྙན་ལེན་པ་རྣམས་ནི་ལམ་ཐོག་ཐག་ཏུ་འདུར་རྒྱུག་བྱས་ཏེ་རུ་
དཔུང་ཆེན་པོ་འདིའི་སྔ་གཞུག་ཀུན་ཏུ་ཁོམ་གྱི་མི་འདུག་སྟེ། ཁོ་ཚོ་ལན་རེར་མདུན་དུ
བརྒྱུགས་ཤིང་ལན་རེར་གློ་བུར་དུ་རྒྱུག་མཚམས་འཇོག་ལ། སྐབས་རེར་ཕྱིར་ནུར་རེ་བྱེད་
པའམ། ལུས་པོ་སྨད་ཙམ་རེ་ཡང་བྱས་འོངས། དེ་ནས་ཡང་བསྐྱར་རུ་ཕྲེང་གི་མདུན་དུ་
བརྒྱུགས་ནས་པར་ཆས་རིངས་སྟབས་ཀྱིས་གནོན་པའམ། བརྙན་ལེན་འཕྲུལ་ཆས་ཀྱི་གློག་
སྒོ་དབྱེ་ཅི་ལྕོགས་ཀྱང་བྱེད། ཁོ་ཚོས་དུས་དུས་སུ་མིང་དུ་གྲགས་པའི་སྐུ་ཞབས་སམ་ལྕམ་
སྐུ་ཞབས་ཆེ་གེ་མོ་ཞིག་གི་མིང་ནས་བོས་ཙ་ན། མིང་ནས་བཟུང་བ་གང་དེས་ཀྱང་ལམ་
སང་ཁོ་ཚོའི་ཕྱོགས་སུ་ལྟ་བར་བྱེད་ལ། ཁོ་ཚོས་ཀྱང་གོ་སྐབས་དམ་འཛིན་གྱིས་དེ་ཉིད་པར་
དུ་འདེབས་ཅི་ཐུབ་བྱེད།
ལ་ཆེར་དོན་དག་གང་ཞིག་བྱུང་སོང་བ་འདྲ། མི་ཚང་མས་གོམ་འགྲོས་ཇེ་དལ་དུ་
བཏང་སྟེ་ལུས་པོ་ཕྱིར་འཁོར་ཡོང་།
མ་གཞིར་རུ་ཕྲེང་གི་མཇུག་ཏུ་བསྒྲིགས་པའི་ཨ་རིའི་བུད་མེད་འཁྲབ་སྟོན་པ་དེས་ད་
ནི་བརྙས་བཅོས་འདི་ཡེ་ནས་བཟོད་མ་ཐུབ་པར་ངོ་རྒོལ་བྱེད་མགོ་བརྩམས་པ་ཡིན་འདུག་
སྟེ། མོ་རུ་ཕྲེང་གི་མཇུག་ནས་མདུན་ཕྱོགས་སུ་བརྒྱུགས་བྱུང་ལ། དེ་ནི་སྨི་ལྔ་སྟོང་གི་རྒྱུགས་
འགྲན་དུ་རང་ཉིད་ཀྱི་ལུས་སྟོབས་བསྲེལ་ཆེད་རྗེས་སུ་ལུས་པའི་ལུས་རྩལ་པ་ཞིག་གིས་ད་
ནི་སྟོབས་ཤུགས་ཡོད་རྒུ་རྩལ་དུ་སྤྲུགས་ཏེ་འགྲན་ཡ་ཡོད་ཚད་རྒྱབ་ཏུ་སྐྱུར་བཞིན་པ་དང་
ཡོངས་སུ་མཚུངས།
སྐྱེས་པ་དག་གིས་ནི་དོགས་མི་བདེ་བའི་འཛུམ་པ་དང་བཅས་མོ་ལ་ལམ་ཕྱེ་སྟེ། རྒྱལ་
ཁ་ཡོད་ཚད་བུད་མེད་འཁྲབ་སྟོན་པ་དེར་སྟེར་བར་བྱེད་མོད། འོན་ཏེ། བུད་མེད་དག་
གིས “ཕྱིར་རང་མལ་དུ་སོང་ཞིག འདི་ནི་གློག་བརྙན་འཁྲབ་སྟོན་པའི་སྐོར་བསྐྱོད་
འཁྲབ་སྟོན་ཞིག་མ་རེད” ཅེས་སྐད་བརྒྱབ་བྱུང་།
བུད་མེད་འཁྲབ་སྟོན་པ་དེ་སྔར་བཞིན་ཇི་མི་སྙམ་པའི་ཚུལ་གྱིས་མདུན་ཕྱོགས་སུ་
རྒྱུག་པར་བྱེད་ལ། བརྙན་ལེན་པ་ལྔ་དང་པར་ལེན་པ་གཉིས་ཙམ་མོའི་ཕྱི་བཞིན་འབྲང་ཅི་
ཐུབ་བྱེད།
སྐད་བརྡ་རིག་པའི་སྐོར་གྱི་དགེ་རྒན་ཆེན་མོ་ཞིག་ཡིན་པའི་ཧྥ་རན་སིའི་བུད་མེད་
ཅིག་གིས་བུད་མེད་འཁྲབ་སྟོན་པ་དེའི་མཁྲིག་མ་ནས་བཟུང་སྟེ(ཧ་ཅང་མི་དག་པའི་
དབྱིན་སྐད་ལྡབ་ལྡིབ་ཅིག་གིས)མོར “འདི་ནི་སྨན་པ་དག་གིས་ཁམ་བྷོ་དི་ཡའི་ནད་
པ་སྐྱོབ་ཆེད་དུ་རྩ་འཛུགས་བྱས་པའི་དཔུང་བསྐྱོད་ཅིག་ཡིན་པ་ལས། འཁྲབ་སྟོན་པས་
འཁྲབ་སྟོན་བྱེད་ས་མ་རེད” ཅེས་བཤད་བྱུང༌།
བུད་མེད་འཁྲབ་སྟོན་པས(གསལ་དག་སྙན་པའི་དབྱིན་སྐད་ཀྱིས) “ཁྱི་ཁ་ཚུམས་ཤིག
ང་ཁྲོམ་སྐོར་བརྒྱ་ཕྲག་དུ་མར་ཞུགས་མྱོང་ལ། གནས་གང་དུའང་ང་ཚོ་འཁྲབ་སྟོན་པ་ནི་
མེད་དུ་མི་རུང་བ་ཞིག་ཡིན། འདི་ནི་ང་ཚོའི་ལས་ཀ་སྟེ། འདི་ནི་མི་ཆོས་དང་མཐུན་པའི་
ང་ཚོའི་འོས་འགན་ཡིན” ཞེས་འུར་བརྒྱབ་བྱུང་།
“ཁྱི་སྐྱག་གི་འོས་འགན།” སྐད་བརྡ་རིག་པའི་དགེ་རྒན་དེས(གསལ་ཞིང་དག་པའི་
ཧྥ་རན་སིའི་སྐད་ཀྱིས) འདི་ལྟར་ཨ་ལན་བྱིན།
ཨ་རིའི་བུད་མེད་འཁྲབ་སྟོན་པ་དེས་མོའི་སྐད་ཆ་གོ་སོང་བས། མིག་ནས་མཆི་མའི་
ཐིགས་པ་ཉིལ་ལིར་བཞུར་འོངས།
“སྟངས་ཀ་དེ་ལས་མ་འདའ་བར་གྱིས་ཤིག” བརྙན་ལེན་པ་ཞིག་མོའི་མདུན་དྲུང་
དུ་པུས་བཙུགས་སུ་བསྡད་ནས་དེ་ལྟར་སྐད་བརྒྱབ་བྱུང་།
བུད་མེད་འཁྲབ་སྟོན་པ་དེས་དུས་ཡུན་ངེས་ཅན་ཞིག་ལ་བརྙན་མིག་ལ་ཕུར་ཚུགས་
སུ་བལྟས་འདུག་ཅིང་། མིག་ཆུའི་དོག་པ་མོའི་མཁུར་མགོ་གཉིས་ནས་ཁྲོམ་ཁྲོམ་དུ་བཞུར་
གྱིན་འདུག
སྐད་བརྡ་རིག་པའི་དགེ་རྒན་དེས་གཞི་ནས་ཨ་རིའི་བུད་མེད་འཁྲབ་སྟོན་པ་དེའི་ལག་
པ་ལྷོད་བྱུང་ལ། ཏག་ཏག་སྐབས་འདིར་སྨ་ར་ནག་པོ་བཞག་ཅིང་དར་ཆ་དཀར་པོ་བསྒྲེངས་
པའི་འཇར་མན་གྱི་གཞས་པ་དེས་བུད་མེད་འཁྲབ་སྟོན་པའི་མིང་ནས་བོས།
བུད་མེད་འཁྲབ་སྟོན་པ་དེས་ཁོ་གཏན་ནས་ངོ་མི་ཤེས་མོད། འོན་ཏེ། གཞན་གྱིས་
བརྙས་དྲགས་པའི་གནས་སྐབས་སུ། སུ་ཞིག་གིས་མཛའ་བའི་རྣམ་འགྱུར་ཙམ་བཏོད་ཀྱང་
དུས་རྒྱུན་ལས་ཡིད་འགུལ་ཐེབས་སླ་བ་སྨོས་ཅི་དགོས། མོ་ལམ་སང་འཇར་མན་གྱི་གཞས་
པ་དེའི་ཕྱོགས་སུ་བརྒྱུགས་ཤིང་། གཞས་པ་དེས་ཀྱང་དར་ཆ་ལག་པ་གཡོན་པ་རུ་བརྗེས་མུར་
གཡས་ལག་གི་དཔུང་བས་བུད་མེད་འཁྲབ་སྟོན་པ་དེ་དམ་པོར་བསྡམས་ནས་བསྡད།
བརྙན་ལེན་པ་དང་པར་ལེན་པ་དག་ད་ནི་བུད་མེད་འཁྲབ་སྟོན་པ་དང་གཞས་པ་
དེ་གཉིས་ཀའི་མཐའ་འཁོར་དུ་བྲེལ་བྲེལ་འཚུབ་འཚུབ་བྱེད་ལ། ཨ་རིའི་བརྙན་ལེན་
པ་གྲགས་ཅན་ཞིག་གིས་ཁོ་གཉིས་ཀའི་ངོ་གདོང་དང་དར་ཆ་དཀར་པོ་དེ་བརྙན་མིག་
གཅིག་ཏུ་འགོད་དགོས་པར་བསམས་མོད། འོན་ཏེ། དར་ཤིང་རིང་དྲགས་པས་དེ་ལྟར་བྱ་
དཀའ་བར་གྱུར། དེ་བས། ཁོ་རྒྱབ་ཕྱོགས་ཀྱི་འབྲས་ཞིང་དེ་རུ་ཕྱིར་བཀྱེད་ནས་བརྒྱུགས་
ཤིང་། དེ་ལྟར་ཕྱིར་བཀྱེད་ནས་སོང་བ་ན་གློ་བུར་དུ་ས་འོག་ཏུ་སྦས་པའི་འགད་རྫས་ཤིག་
གི་སྟེང་ལ་སྤོས་པས། འགས་གཏོར་གྱི་སྒྲ་དྲག་པོ་ཞིག་དང་མཉམ་དུ་ཁོའི་ཤ་ཁྲག་གདོས་
བཅོས་ཀྱི་ཕུང་པོ་དེའང་ཚལ་བ་དང་ཚལ་བ་རུ་གཏོར་སོང་། ཁྲག་ཐིགས་ཀྱི་ཆ་ཤས་དག་
ནི་རྒྱལ་ཁབ་སོ་སོའི་ཤེས་ལྡན་པ་དག་གི་ལུས་སུ་ཆར་བའི་ཟོལ་གྱིས་བབས་ཡོང་།
གཞས་པ་དང་བུད་མེད་འཁྲབ་སྟོན་པ་དེ་གཉིས་ཞེད་དྲགས་ནས་སྔར་མལ་དུ་
འགུལ་ཙམ་ཡང་མ་ཕོད། ཁོ་གཉིས་ཀས་མགོ་བོ་ཡར་དགྱེ་ནས་དར་ཆ་ལ་བལྟས་དུས།
དར་ཆ་དཀར་པོ་དེ་རུ་ཁྲག་གི་ཐིགས་པ་གྲངས་མེད་ཅིག་ལྷུང་འདུག་ལ། ཚུལ་དེ་མཐོང་
བ་དང་ཁོ་གཉིས་སྔར་བས་ཀྱང་སྐྱི་གཡའ་བ་ཞིག་བྱུང་། འོན་ཏེ། དངངས་སྐྲག་དང་བཅས་
ཐེངས་ཁ་ཤས་ལ་བལྟས་པ་ན། ཁོ་གཉིས་ཀའི་ངོ་གདོང་རིམ་བཞིན་འཛུམ་གྱིས་ཁེངས་
ཡོང་སྟེ། ཁོ་ཚོའི་ལག་ཏུ་མཐོན་པོར་བསྒྲེངས་པ་ནི་ཟུངས་ཁྲག་དམར་པོ་བསྒོས་པའི་དར་
ཆ་རླབས་ཆེན་ཞིག་ཡིན་པ་དྲན་འོངས་མ་ཐག ཅི་ཡིན་མི་ཤེས་པའི་ང་རྒྱལ་མཚར་བོ་
ཞིག་གིས་སེམས་ཁ་ཡོངས་སུ་ཁེངས་ཡོང་བས། ཁོ་ཚོ་མུ་མཐུད་དུ་མདུན་ལ་བསྐྱོད།
གཙང་བོ་ཆུང་ངུ་ཞིག་རྒྱལ་མཚམས་སུ་གྱུར་འདུག་མོད། འོན་ཏེ། གཙང་འགྲམ་དུ་
དཔངས་ལ་སྨི་གཅིག་དང་ཕྱེད་ཀ་ཙམ་ཡོད་པའི་ལྕགས་རིས་བསྐོར་འདུག་པས། གཙང་བོ་
དེ་མཐོང་ཡུལ་དུ་སྣང་དཀའ་བར་འདུག ལྕགས་རིའི་སྟེང་དུ་ཆེད་དུ་ཐེ་ལན་དིའི་དམག་
མི་ཚོར་སྟ་གོན་བྱས་པའི་མེ་མདའ་འཕེན་སའི་བྱེ་སྒྱེ་ཇི་སྙེད་ཅིག་བརྩིགས་འདུག ལྕགས་
རི་དེར་བར་མཚམས་གཅིག་མ་གཏོགས་ཕྱེ་མི་འདུག་ལ། དེ་རུ་རྡོ་ཟམ་ཞིག་འཕངས་འདུག
འོན་ཏེ་གནས་དེ་རུ་བསླེབས་རྗེས་ད་ནི་མདུན་དུ་གོམ་གང་ཡང་སྤོ་མི་ཆོག་པར་གདའ། ཝེ་
ཐེ་ནམ་གྱི་དཔུང་ཆུང་ངུ་ཞིག་གིས་གཙང་བོའི་ཕར་ངོགས་སུ་གནས་བཅས་ཡོད་མོད། འོན་
ཏེ་ཁོ་ཚོའི་འཐབ་ར་གབ་སྦས་བྱས་པ་ཤིན་ཏུ་ལེགས་པས་དེའང་དངོས་སུ་མཐོང་དཀའ།
ཡིན་
ཡང་། རྒྱ་ལ་མི་ཞིག་གིས་ཟམ་པ་བརྒལ་བར་ཚོད་བགམས་ཚེ། མཐོང་མི་ཐུབ་པའི་ཝེ་ཐེ་ནམ་
གྱི་དམག་མི་ཚོས་གང་དེར་མེ་མདའ་འཕེན་སྲིད་པ་ངེས་གཏན་རེད།
ཁོ་ཚོའི་རུ་དཔུང་ལས་མི་ཁ་ཤས་ཤིག་ལྕགས་རིའི་ཉེ་སར་བཅར་ཞིང་། ཕྱི་རྟིང་ཡར་
འགྱོགས་ཙམ་བྱས་ཏེ་གྱང་ཁར་འགོ་བར་རྩོམ། ཧྥུའུ་རན་བཟི་ཡང་བྱེ་སྒྱེ་གཉིས་ཀྱི་ཧྲག་
བར་དུ་བཏོད་པའི་སོ་ཁུང་དེར་བསྙེས་ནས་ཕ་རོལ་ཏུ་ལྟ་ཙམ་བྱས་མོད། འོན་ཏེ། བརྙན་
ལེན་པ་ཞིག་གིས་ཁོ་ཡོད་སའི་གནས་དེ་རང་ཉིད་ལ་དབང་མདོག་མདོག་གིས་ཧྥུའུ་རན་
བཟི་ཕར་དེད་བྱུང་བས། ཁོས་ཅི་ཡང་མཐོང་མ་སོང་།
དེའི་མུར་ཧྥུའུ་རན་བཟི་ཕྱིར་འཁོར་བ་ན། ཁེར་རྐྱང་དུ་ལུས་པའི་ལྗོན་པ་ཆེན་པོ་ཞིག་
གི་ཡལ་ག་རུ་བརྙན་ལེན་པ་བདུན་འཛེགས་འདུག་ལ། ཁོ་ཚོའི་མིག་གིས་ཕ་གིའི་གཙང་
འགྲམ་དུ་ཕུར་ཚུགས་སུ་བལྟས་འདུག་པ་ནི་བྱ་རོག་ཆེན་པོ་ཁྱུ་ཞིག་དང་ཡོངས་སུ་མཚུངས།
སྐབས་འདིར། རུ་ཕྲེང་གི་མདུན་རོལ་ཏུ་སྐྱོད་བཞིན་པའི་ལོ་ཙཱ་པས་སྐད་དུང་ཆེན་པོ་
ཞིག་ཁ་རུ་བཙུགས་ཏེ། ཁམ་བྷོ་དི་ཡའི་སྐད་ཀྱིས་གཙང་བོའི་ཕ་རོལ་ཏུ “འདི་གར་སྨན་
པ་སྐོར་ཞིག་གིས་ཁམ་བྷོ་དི་ཡའི་མངའ་ཁོངས་སུ་འཛུལ་ནས་སྨན་བཅོས་རོགས་སྐྱོར་བྱ་
རྒྱུའི་རེ་བ་འདོན་གྱིན་འདུག ཁོ་ཚོས་འདི་ལྟར་བསྒྲུབས་པ་ལ་ཆབ་སྲིད་ཀྱི་དམིགས་ཡུལ་
ཅི་ཡང་མེད། ཏག་ཏག་མི་སྲོག་སྐྱོབ་འདོད་པ་འབའ་ཞིག་རེད” ཅེས་སྐད་བརྒྱབ་བྱུང་།
ཕ་རོལ་ནས་བྱིན་པའི་ཨ་ལན་ནི་རློམ་དཀའ་བའི་ལྷིང་འཇགས་ཤིག་རེད། ཡོད་
ཚད་ཤི་སོང་བ་དང་འདྲ་བའི་ལྷིང་འཇགས་འདིས་མི་ཚང་མ་འཕྲལ་མར་བློང་བློང་བོར་
བཏང་བྱུང་། ཏག་ཏག་པར་ཆས་ཀྱི་ཐག་སྒྲ་སྣ་ཚོགས་ཡོད་ཚད་ཤི་སོང་བ་དང་འདྲ་བའི་
ལྷིང་འཇགས་འདིའི་ཀློང་དུ་མཚམས་ཚིགས་མེད་པར་མཆེད་ཡོང་ལ། དེ་ནི་རྒྱལ་ཁམས་
གཞན་གྱི་སྲིན་འབུ་གང་ཞིག་གྲག་གིན་པ་དང་གཉིས་སུ་མི་འདུག
གློ་བུར་དུ། ཧྥུའུ་རན་བཟིར་རླབས་ཆེ་བའི་དཔུང་བསྐྱོད་འདི་ཉིད་ད་ནི་གཞི་ནས་
མཇུག་རྫོགས་པའི་ཉམས་སྣང་སྐྱེས། དབེན་ཞིང་འཇགས་པའི་མཐའ་མཚམས་ཀྱིས་ཡོ་
རོབ་གླིང་ཧྲིལ་བོ་དམ་པོར་བསྡམས་འདུག་པས།
རླབས་ཆེ་བའི་དཔུང་བསྐྱོད་འདིའི་མངའ་
ཁོངས་ཀྱང་གོ་ལ་ཟླུམ་པོ་འདིའི་གར་སྟེགས་ཆུང་ངུ་ཞིག་ལས་འདའ་མི་འདུག་ལ། སྔོན་མར་
སྲོག་དང་བསྡོས་ནས་གར་སྟེགས་ཀྱི་གཤམ་ལ་ཚོགས་པའི་ལྟད་མོ་པ་རྣམས་ཀྱང་གཞི་ནས་
གྲོལ་ཚར་འདུག དེ་བས། དཔུང་བསྐྱོད་འདི་ཉིད་འབའ་ཞིག་ཁེར་རྐྱང་གི་ལྷིང་འཇགས་
ཁྲོད་མདུན་དུ་བསྐྱོད་པ་ལས། ལྟད་མོ་པ་གཅིག་ཀྱང་ལྷག་མི་འདུག རེད་ཨང་། འཇིག་རྟེན་
འདིས་ཇི་ལྟར་སྣང་མེད་དུ་བསྐྱུར་ཡང་། རླབས་ཆེ་བའི་དཔུང་བསྐྱོད་འདི་ད་དུང་མུ་མཐུད་
དུ་མདུན་ལ་སྐྱོད་ཅིང་། སྔ་ན་མེད་པའི་ཞོགས་དང་ངར་ཤུགས་ཤིག་གིས་ཁེངས་འདུག་སྟེ།
ཁ་སང་ཨ་རིའི་དམག་དཔུང་གིས་ཝེ་ཐེ་ནམ་བཙན་བཟུང་བྱས་པར་ངོ་རྒོལ་བྱས་ཤིང་། དེ་
རིང་ཝེ་ཐེ་ནམ་གྱིས་ཁམ་བྷོ་དི་ཡ་བཙན་བཟུང་བྱས་པར་ངོ་རྒོལ་བྱེད་བཞིན་འདུག ཁ་སང་
ཨི་ཟི་རེལ་གྱི་ཕྱོགས་ནས་ལངས་ཤིང་དེ་རིང་ཕ་ལི་སི་ཐན་ལ་རྒྱབ་བསྐྱོར་བྱེད་བཞིན་འདུག
ཁ་སང་ཁུ་པ་ལ་རྒྱབ་བསྐྱོར་བྱས་པ་ཡིན་ན་སང་ཉིན་ཁུ་པ་ལ་ངོ་རྒོལ་བྱེད་བཞིན་འདུག
འོན་ཏེ། ཨ་རི་ལ་དུས་ནམ་ཡང་ངོ་རྒོལ་བྱེད་བཞིན་འདུག དེ་ལྟ་མོད་ཀྱང་། ཐེངས་རེར་ངོ་
རྒོལ་བྱ་ཡུལ་ནི་ཕྱོགས་གཅིག་གི་དམར་གསོད་རེད་ལ། ཐེངས་རེར་རྒྱབ་བསྐྱོར་བྱ་ཡུལ་ཡང་
ཕྱོགས་གཅིག་གི་དམར་གསོད་རེད། འདི་ལྟར་ཡོ་རོབ་ཧྲིལ་པོ་གྲལ་བསྒྲིགས་ནས་མདུན་དུ་
སྐྱོད་ཅིང་། འཇིག་རྟེན་འདིའི་བྱུང་བ་ཡོད་ཚད་ཀྱི་ཕྱི་བཞིན་དམ་པོར་འབྲངས་ཏེ་གཅིག་
ཀྱང་མ་ལུས་པ་བྱ་བའི་སླད་དུ། གོམ་འགྲོས་སྔར་ལས་ཇེ་མགྱོགས་ནས་ཇེ་མགྱོགས་སུ་འགྲོ་
བཞིན་འདུག དེ་བས། རླབས་ཆེ་བའི་དཔུང་བསྐྱོད་འདི་ཉིད་ཆེས་མཐའ་མར་རིངས་པ་
རིངས་པར་མདུན་ཕྱོགས་སུ་བརྒྱུག་ཅི་ལྕོགས་བྱེད་པའི་རུ་ཕྲེང་ཞིག་ཏུ་གྱུར་ལ། གར་སྟེགས་
ཀྱང་རིམ་བཞིན་ཇེ་ཆུང་ནས་ཇེ་ཆུང་དུ་འགྲོ་བཞིན་འདུག འདི་ལྟར་ནམ་ཞིག་གི་ཚེ། བར་
སྟོང་ཅི་ཡང་མེད་པའི་ནག་ཐིག་ཅིག་ཏུ་འགྱུར་སྲིད་པ་འདྲ།
ལོ་ཙཱ་པས་སླར་ཡང་སྐད་དུང་ལ་གཏད་ནས་སྔོན་ཏག་ཏག་གི་སྐད་ཆ་དེ་ལན་གཅིག་
བསྐྱར་མོད། འོན་ཏེ། ཐེངས་སྔོན་མ་དང་འདྲ་བར། ཕྱིར་ཐོབ་པའི་ཨ་ལན་ནི་མཐའ་མེད་
པའི་ལྷིང་འཇགས་ཙམ་རེད།
ཧྥུའུ་རན་བཟིས་ཞིབ་ལྟ་ཞིག་བྱས་པ་ན། གཙང་བོའི་ཕ་རོལ་ནས་འོངས་པའི་ལྷིང་
འཇགས་དེས་ནི་འདི་གའི་མི་རྣམས་ཀྱི་གདོང་ལ་འགྲམ་ལྕག་རེ་གཞུས་པ་དང་འདྲ་ལ།
ཐ་ན་དར་ཆ་དཀར་པོ་བསྒྲེངས་པའི་གཞས་པ་དེ་དང་ཨ་རིའི་བུད་མེད་འཁྲབ་སྟོན་པ་དེ་
གཉིས་ཀྱང་བློང་བློང་བོར་གྱུར་ནས་ཅི་ཞིག་བྱ་དགོས་པའང་ཤེས་ཀྱི་མི་འདུག
གློ་བུར་དུ། ཧྥུའུ་རན་བཟིས་རང་ཉིད་ཚུད་པའི་མི་འདི་དག་ཡོད་ཚད་ནི་ཇི་འདྲའི་
དགོད་བྲོ་བ་ཞིག་རེད་ཨང་སྙམ། འོན་ཏེ། ངེས་ཤེས་འདི་འདྲ་ཞིག་སྐྱེས་པ་ཡིས་ཁོ་རང་
མི་དེ་དག་དང་ཁ་འབྲལ་མ་འདོད་ལ། ཁོ་ཚོར་ཟུར་ཟ་བྱ་སྙམ་པའི་བསམ་པ་ཞིག་ཀྱང་ཡེ་
ནས་སྐྱེས་མ་བྱུང་། དེ་ལས་ལྡོག་སྟེ། ཁོ་རང་སེམས་གཏིང་ནས་མི་འདི་དག་ལ་སྙིང་ཉེ་ཉེ་
ཞིག་བྱུང་ལ། དེ་ནི་བཅོས་སུ་མེད་པའི་ནད་པ་ཉམ་ཐག་ཅིག་ལ་བཅངས་པའི་བརྩེ་བ་དང་
གཉིས་སུ་མེད། རེད་ཨང་། རླབས་ཆེ་བའི་དཔུང་བསྐྱོད་ད་ནི་མཇུག་བསྒྲིལ་ལ་ཉེ། ཡིན་
ཡང་། འདི་ནི་ཧྥུའུ་རན་བཟིས་རང་ཉིད་ཀྱིས་དཔུང་བསྐྱོད་འདིར་རྒྱབ་འགལ་བྱེད་པའི་
རྒྱུ་མཚན་དུ་བགྲང་རུང་ངམ། ཁོའི་ཚེ་སྲོག་ཀྱང་གཞི་ནས་མཇུག་བསྒྲིལ་ལ་ཉེ་བ་མ་ཡིན་
ནམ། སྙེང་བ་མེད་པའི་སྨན་པ་རྣམས་དང་བསྡོངས་ནས་མཐའ་མཚམས་སུ་འོངས་པའི་མི་
འདི་དག་གི་ཁ་གཏད་དུ། ཁོས་ཁོ་ཚོ་ནི་འཁྲབ་སྟོན་ལ་དགའ་བ་འབའ་ཞིག་གོ་ཞེས་བརྙས་
སུ་རུང་ངམ། མི་འདི་དག་གིས་འཁྲབ་སྟོན་མ་གཏོགས་ཅི་ཞིག་བསྒྲུབ་ཐུབ་ཨང་། འཁྲབ་
སྟོན་མ་གཏོགས་ཁོ་ཚོར་གདམ་ང་གཞན་ཞིག་ཡོད་དམ།
ཧྥུའུ་རན་བཟིའི་བསམ་ཚུལ་དེ་འགྲིགས་འདུག ངའི་ཡིད་ལ་ཕུ་རྭ་རྒུ་རུ་རེ་ཞུའི་ཡི་
གེ་ལ་མིང་རྟགས་འགོད་པའི་བྱེད་སྒོ་སྤེལ་ཏེ་ཆབ་སྲིད་ཉེས་ཅན་དག་བཙོན་ལས་སྒྲོལ་
བར་འབོད་སྐུལ་གཏོང་བཞིན་པའི་གསར་འགོད་པ་དེ་དྲན་བྱུང་། སྐབས་དེར་ཁོས་ཀྱང་
རེ་ཞུའི་ལས་འགུལ་གྱིས་ཉེས་ཅན་དག་ལ་རྔོ་མི་ཐོགས་པ་གསལ་བོར་ཤེས་ཡོད་ལ། ཡང་
གཅིག་བཤད་ན་ལས་འགུལ་དེའི་དམིགས་ཡུལ་ངོ་མ་ཡང་ཉེས་ཅན་དེ་དག་བཙོན་ལས་
བསྒྲལ་རྒྱུ་དེ་མ་ཡིན་པར། ད་དུང་ཡང་ཞུམ་པ་མེད་པའི་མི་སྐོར་ཞིག་ཡོད་པ་སྟོན་ཆེད་
རེད། དེ་བས་ཁོས་བསྒྲུབས་པ་ཡོད་ཚད་ཀྱང་ཧ་ལམ་འཁྲབ་སྟོན་དང་འདྲ་མོད། འོན་ཏེ།
ཁོར་ཡང་ཐབས་ཤེས་ཅི་ཡང་མེད། རང་ཉིད་ཀྱི་བྱེད་པ་དང་འཁྲབ་སྟོན་གཉིས་ཀྱི་བར་དུ་
ཁོ་ལ་གདམ་ང་གཅིག་མ་གཏོགས་མེད་དེ། ཡང་མིན་ན་འཁྲབ་སྟོན་བྱ་དགོས་ལ། དེ་མིན་
ན་ཅི་ཡང་མ་བསྒྲུབ་པར་ཁ་རོག་གེར་སྡོད་དགོས། གནས་སྐབས་ཁ་ཤས་ཤིག་ཏུ། མི་ཞེས་
པ་འདིས་ཅིས་ཀྱང་འཁྲབ་སྟོན་བྱ་དགོས་པར་འདུག ཁོ་ཚོ་དང་ལྷིང་འཇགས་ཀྱི་སྟོབས་
ཤུགས་བར་གྱི་འཐབ་རྩོད(གཙང་བོའི་ཕར་ངོགས་ཀྱི་ལྷིང་འཇགས་ཀྱི་སྟོབས་ཤུགས་དང་།
ཉན་ཆས་གྱང་སྲུབས་སུ་བསྐུངས་པའི་གྲག་འགུལ་མེད་པའི་ཉེན་རྟོག་པ་སོགས་ལ་རྒོལ་
བ)ནི་ཟློས་གར་ཚོགས་པ་ཞིག་གིས་དྲག་པོའི་དཔུང་ཚོགས་གང་ཞིག་ལ་གཡུལ་བཤམས་
པ་དང་ཡོངས་སུ་མཚུངས།
ལོ་ཙཱ་པས་ཡང་བསྐྱར་སྐད་དུང་ལ་གཏད་ནས་སྐད་བརྒྱབ་བྱུང་།
ཕ་རོལ་པོའི་ཨ་ལན་ནི་སྔར་བཞིན་ལྷིང་འཇགས་རེད། འོན་ཏེ། ཐེངས་འདིར་ཧྥུའུ་
རན་བཟིའི་སྔོན་མའི་སེམས་ཁྲེལ་དེ་གཞི་ནས་ཁོང་ཁྲོ་རུ་གྱུར་སོང་། ཁོ་རང་ཐེ་ལན་དི་
དང་ཁམ་བྷོ་དི་ཡ་གཉིས་ཀའི་བར་དུ་ཆོད་པའི་ཟམ་པ་དེ་ལ་གོམ་པ་ཁ་ཤས་ལས་མེད་པས།
ཧྥུའུ་རན་བཟིའི་སེམས་སུ་གློ་བུར་དུ་ཟམ་པའི་ཕྱོགས་སུ་བརྒྱུག་འདོད་པའི་འདུན་པ་དྲག་
པོ་ཞིག་སྐྱེས་ཡོང་ལ། ཕར་བརྒྱུགས་ནས་སྡིགས་མོ་ཡིད་ཚིམས་པ་ཞིག་བཏང་རྗེས་ཕ་རོལ་
པོའི་སྦག་སྦག་མེ་མདའི་མདེལ་ཆར་ལས་འཆི་དགོས་ཨང་སྙམ་པ་ཞིག་བྱུང་།
ཧྥུའུ་རན་བཟིའི་གློ་བུར་བའི་འཆར་སྒོ་འདིས་ང་ཚོར་ཅི་ཞིག་དྲན་དུ་འཇུག་གམ།
རེད། ཁོས་ང་ཚོར་སི་ཏ་ལིན་གྱི་བུ་དྲན་དུ་བཅུག་བྱུང་། སི་ཏ་ལིན་གྱི་བུ་གློག་གི་ལྕགས་དྲ་
རུ་མཆོངས་ཏེ་རང་སྲོག་བཅད་པ་རེད་ལ། དེ་ནི་ཁོས་མིའི་རིགས་ཀྱི་འཚོ་གནས་ཀྱི་མཐའ་
གཉིས་ཆེས་ཆེར་ཉེ་བར་གྱུར་ནས་ཕལ་ཆེར་གཅིག་ཏུ་འདྲེས་པའི་ངང་ཚུལ་དེ་མཐོང་
སོང་བས་རེད། མཆོག་དམན་གྱི་དབྱེ་བ་དང་། ལྷའི་ཕོ་ཉ་དང་སྦྲང་མའི་རྣམ་དབྱེ། དཀོན་
མཆོག་དང་ཕྱི་ས་གཉིས་ལའང་ཁྱད་པར་མེད་སོང་བའི་ཚུལ་དེ་ཁོས་ཅིས་ཀྱང་བཟོད་མ་
ཐུབ་པ་རེད།
རླབས་ཆེ་བའི་དཔུང་བསྐྱོད་ཀྱི་གཟི་བརྗིད་ཡོད་ཚད་ཆེས་མཐའ་མར་རུ་མི་ཚོའི་
དགོད་བྲོ་བའི་ཚུལ་འཆོས་སུ་འཐིམ་པ་དེ་ཧྥུའུ་རན་བཟིས་བཟོད་མི་ཐུབ་ལ། ཡོ་རོབ་པའི་
ལོ་རྒྱུས་ཀྱི་བགྱི་བ་རླབས་ཆེན་འདི་ཆེས་མཐའ་མར་འབྱམས་ཀླས་པའི་ལྷིང་འཇགས་ཀྱིས་
ཁྱུར་མིད་བྱས་པ་དེའང་ཧྥུའུ་རན་བཟིས་ཅིས་ཀྱང་བཟོད་དཀའ། འདི་ལྟར་གྱུར་ཚེ། ལོ་
རྒྱུས་དང་ལྷིང་འཇགས་གཉིས་ལ་ཁྱད་པར་མེད་སོང་བ་རེད། ཁོས་རང་ཉིད་ཀྱི་ཚེ་སྲོག་
ཉག་ཤིང་གི་སྣེ་གཅིག་ལ་དཔྱངས་ཏེ། རླབས་ཆེ་བའི་དཔུང་བསྐྱོད་ཕྱི་ས་ལས་ལྕི་བ་བདེན་
དཔང་བྱ་འདོད།
འོན་ཏེ། དོན་དམ་དུ་བདེན་དཔང་དེ་འདྲ་ཞིག་ཡེ་ནས་བྱ་ཐབས་མེད། རྒྱ་མའི་ཕྱོགས་
གཅིག་ལ་ཕྱི་ས་བཞག་ཅིང་། ཕྱོགས་ཅིག་ཤོས་སུ་སི་ཏ་ལིན་གྱི་བུའི་ཕུང་པོ་ཧྲིལ་བོ་བཞག་
ཀྱང་། རྒྱ་མ་འགུལ་ཙམ་ཡང་བྱ་མི་སྲིད།
ཧྥུའུ་རན་བཟི་འཆི་རུ་མ་སོང་། ཁོས་མགོ་བོ་སྨད་ནས་མི་གཞན་དག་དང་སྟབས་
གཅིག་ཏུ་ཕྱིར་ལོག་སྟེ་རླངས་འཁོར་དུ་བུད།
རང་ཉིད་སྐྱེ་བོ་གཞན་གྱི་ཁྲ་ཆུང་མིག་ནང་དུ་ཡོད་ན་སྙམ་པ་ཞིག་ང་ཚོ་མི་སུ་ལའང་
ཡོད་དེ། དུས་རྒྱུན་འཚོ་བ་རུ་ང་ཚོས་རེ་ལྟོས་བྱེད་པའི་མིག་འོད་ཀྱི་རིགས་མི་འདྲ་བར་
གཞིགས་ནས་རང་རེ་རྣམས་ཀྱང་མིའི་རྣམ་གྲངས་ཐ་དད་པ་བཞི་རུ་ཕྱེ་ཆོག
དང་པོ་ནི་མི་དཀྱུས་མ་གྲངས་མེད་ཅིག་གི་མིག་འོད་ལ་རེ་ལྟོས་བྱེད་པའི་རིགས་ཡིན་
ཏེ། དོན་དུ་དེ་ནི་མང་ཚོགས་ཀྱི་མིག་འོད་ཡིན། འཇར་མན་གྱི་གཞས་པ་དང་ཨ་རིའི་བུད་
མེད་འཁྲབ་སྟོན་པ་གཉིས་ནི་རིགས་འདིར་གཏོགས་ཤིང་། མ་ནེ་ཕྲ་ཞིང་རིང་བའི་གསར་
འགོད་པ་དེའང་རིགས་འདིར་གཞག་ཆོག ཁོ་གཞི་ནས་རང་ཉིད་ཀྱི་ཀློག་པ་པོར་གོམས་
ཟིན་པས། ཨུ་རུ་སུས་ཁོའི་དུས་དེབ་ཁང་དེའི་སྒོ་བརྒྱབ་པའི་སྐབས་སུ། ཁོ་ལ་མཐའ་
འཁོར་གྱི་མཁའ་དབུགས་ལྡབ་བརྒྱ་འགྱུར་གྱིས་ཇེ་སྲབ་ཏུ་གྱུར་སོང་བའི་སྣང་བ་བྱུང་།
ཁོར་མཚོན་ན། མི་ཕལ་བའི་མིག་འོད་ནི་སུས་ཀྱང་ཚབ་བྱེད་མི་ཐུབ་པས། སྐབས་དེར་
ཁོར་རང་ཉིད་ཀྱི་དབུགས་ཀྱི་རྒྱུ་བའང་འགགས་འགྲོ་བ་ལྟ་བུའི་སྣང་བ་ཞིག་བྱུང་བ་ཡིན།
ཡིན་ཡང་དེའི་རྗེས་ཀྱི་ཉིན་ཞིག་ལ། ཁོས་མི་ཞིག་གིས་ནམ་ཡང་རང་ཉིད་ཀྱི་རྗེས་དེད་
འོངས་ཤིང་། ཁོའི་ཁ་པར་ལ་ལྐོག་ཉན་བྱེད་བཞིན་པར་མ་ཟད། ད་དུང་ཁོ་ཕྱི་རོལ་ཏུ་འགྲོ་
དུས་གསང་སྟབས་ཀྱིས་པར་དུའང་འདེབས་ཀྱིན་པ་གཞི་ནས་ཚོར་བྱུང་། གློ་བུར་དུ། ཕལ་
བའི་མིག་འོད་དེ་དག་ཡང་བསྐྱར་ཁོ་ལ་ལུས་དང་གྲིབ་མ་བཞིན་དུ་འགྲོགས་ཏེ་འདུག་
པས། ཁོས་ཡང་བསྐྱར་དབུགས་དབྱུང་རྙེད་ཅིང་། ཁོས་སླར་ཡང་བདེ་སྐྱིད་ཚོར་བྱུང་། ཁོས་
ད་དུང་རྩེ་མཚར་དང་བཅས་གྱང་སྲུབས་ཀྱི་ཉན་ཆས་ལ་ཀུ་རེ་ཡང་རྩེ་བར་བྱེད། གསར་
འགོད་པ་འདིས་ཉེན་རྟོག་པའི་ས་ནས་རང་ཉིད་ཀྱིས་ཤོར་ཟིན་པའི་མང་ཚོགས་སླར་ཡང་
རྙེད་པ་རེད།
གཉིས་པ་ནི་རྒྱུས་ཡོད་ཀྱི་མིག་འོད་སྣ་ཚོགས་དང་ཁ་བྲལ་ཚེ་གསོན་མི་ཐུབ་པའི་
རིགས་ཡིན་ཏེ། རྟག་པར་ཆང་སྟོན་དང་གསོལ་སྟོན་བཤམ་པ་ལ་ངལ་བ་ཅི་ཡང་མེད་པའི་
མི་དག་ནི་རིགས་འདིར་གཏོགས་པ་ཡིན། ཁོ་ཚོ་ནི་རིགས་དང་པོ་ལ་ལྟོས་པས་ཅུང་སྤྲོ་སྣང་
གིས་ཕྱུག་པའི་མི་སྐོར་ཞིག་ཏུ་བགྲང་ཡང་ཆོག རྒྱུ་མཚན། རིགས་དང་པོར་གཏོགས་པའི་
མི་དག་གིས་ནམ་ཞིག་མང་ཚོགས་དག་རང་ཉིད་དང་རིང་དུ་གྱེས་པ་ན། ད་ནི་སོ་སོའི་
ཚེ་སྲོག་གི་སྒྲོན་མེ་ཡང་གཟིམས་སོང་བར་ངོས་འཛིན་པ་རེད། དོན་དམ་དུ་འདི་ནི་སུའི་
མགོར་ཡང་ཡོང་སྲིད་པ་ཞིག་རེད། འདི་དང་བསྡུར་ཚེ། རིགས་གཉིས་པར་གཏོགས་པ་
དག་གིས་དུས་ནམ་ཡང་རང་ཉིད་ལ་དབང་བའི་མིག་འོད་ཅིག་རྙེད་ཐུབ་སྟེ། དཔེར་ན་མེ་
རེ“ཁི་ལོ་རྡུ་དང་མོའི་བུ་མོ་ལྟ་བུ་དག་རེད།
ད་ནི་རིགས་གསུམ་པ་རེད། རིགས་འདི་ནི་ཅིས་ཀྱང་སོ་སོའི་དགའ་ཉེ་སྤུན་མཆེད་ཀྱི་
མིག་འོད་དུ་འཚོ་འདོད་པ་དག་ཡིན་ལ། ཁོ་ཚོའི་གནས་ཚུལ་ཡང་རིགས་དང་པོ་ཇི་བཞིན་
ཉེན་ཁ་ཤིན་ཏུ་ཆེ་སྟེ། ནམ་ཞིག་སྙིང་ཉེ་བའི་མི་གང་དེས་མིག་ཟུང་ཡོངས་སུ་བཙུམས་ཚེ།
ཁོས་སོ་སོའི་ཚེ་རབས་འདིའི་ཉི་མ་ནུབ་སོང་བར་ངོས་འཛིན་པ་རེད། ཐུར་བཟའ་དང་ཐའོ་
མཱ་སི་ནི་རིགས་འདིའི་གྲས་སུ་བགྲང་ཆོག
མཇུག་ཏུ་རིགས་བཞི་པ་སྟེ། འདི་ནི་ཧ་ཅང་དཀོན་པའི་རིགས་ཤིག་ཀྱང་ཡིན། ཁོ་ཚོ་
ནི་མཐའ་འཁོར་གྱི་མིའི་མིག་འོད་ལ་མི་བརྟེན་པར།
འཇིག་རྟེན་ཞིག་ཏུ་འཚོ་བཞིན་ཡོད་ལ།
ཏག་ཏག་སོ་སོའི་རྟོག་བཏགས་ཀྱི་
ཁོ་ཚོ་ནི་སྟོང་འདང་རྒྱག་མཁན་སྐོར་ཞིག་ཡིན།
དཔེར་ན། ཧྥུའུ་རན་བཟི་ལྟ་བུ་རེད། ཁོ་ཁམ་བྷོ་དི་ཡ་རུ་ཡོང་བ་ནི་ཏག་ཏག་ས་བྷེ་ནཱའི་ཆེད་
དུ་ཡིན། ཁོ་བསྡད་པའི་རླངས་འཁོར་ཐེ་ལན་དིའི་གཞུང་ལམ་དུ་འཁྱོམས་ཤིང་འདར་ནས་
རྒྱུག་བཞིན་ཡོད་མོད། འོན་ཏེ། ཁོར་ས་བྷེ་ནཱས་གང་ཞིག་ཏུ་རང་ཉིད་ལ་ཕུར་ཚུགས་སུ་
བལྟས་འདུག་པའི་ཉམས་སྣང་ལས་གཞན་ཅི་ཡང་མ་བྱུང་།
ཐའོ་མཱ་སིའི་བུ་ཡང་རིགས་འདིར་གཏོགས། ང་ཚོས་ཁོ་ལ་སའེ་མན་ཞེས་འབོད་
པར་བྱའོ། ཁོས་རེ་ལྟོས་བྱེད་བཞིན་པ་ནི་རང་ཉིད་ཀྱི་ཨ་ཕ་ཐའོ་མཱ་སིའི་མིག་འོད་ཡིན།
རེ་ཞུའི་ཡི་གེར་མིང་རྟགས་འགོད་པའི་ལས་འགུལ་དུ་ཚུད་པས་ཁོ་རང་སློབ་ཆེན་ནས་
ཕྱིར་བསྐྲད་ཅིང་། དེའི་རྗེས་སུ། ཁོས་ནམ་རྒྱུན་རང་ཉིད་དང་འགྲོ་འོང་མང་བའི་བུ་མོ་
དེ་ཁྱིམ་ཐབ་ཏུ་བསུས། མོ་ནི་གྲོང་གསེབ་ཀྱི་ཆོས་དཔོན་ཞིག་གི་ཚ་མོ་རེད། གྲོང་གསེབ་
དེར་ཁོ་རང་འདྲུད་འཐེན་འཁོར་ལོ་ཞིག་གི་ཁ་ལོ་པ་དང་། གནམ་བདག་ཆོས་ལུགས་ཀྱི
རྗེས་འཇུག་པ་ཞིག ད་དུང་ཨ་ཕ་ཞིག་ཏུའང་གྱུར་སོང་། ཕྱིས་སུ་ཁོས་ཐའོ་མཱ་སིའང་གྲོང་
གསེབ་ཏུ་ཡོད་པ་རྟོགས་པས། གནས་ཚུལ་དེས་ཁོ་ལ་དགའ་བ་ངེས་ཅན་ཞིག་བསྟབས་
བྱུང་། ལས་དབང་གིས་ཁོ་ཕ་བུ་གཉིས་ཀའི་གནས་བབ་འདྲ་མཚུངས་སུ་བཏང་། དེ་བས།
ཁོས་སྤོབས་པ་ཆེར་བསྐྱེད་ཀྱིས་ཐའོ་མཱ་སིར་འཕྲིན་ཡིག་ཅིག་བྲིས་པ་རེད། འོན་ཏེ། ཁོས་
ཡིག་ལན་ཞིག་ལ་རེ་བ་བྱེད་ཀྱི་མེད་དེ། ཁོ་ལ་མཁོ་བ་ནི་ཏག་ཏག་ཐའོ་མཱ་སིའི་མིག་འོད་
རང་ཉིད་ཀྱི་ཕྱོགས་སུ་འཕྲོས་བྱུང་ན་སྙམ་པ་དེ་རེད།
ཧྥུའུ་རན་བཟི་དང་སའེ་མན་གཉིས་ནི་སྒྲུང་གཏམ་འདིར་སྟོང་འདང་རྒྱག་པར་
དགའ་བའི་མི་སྣ་གཉིས་ཡིན། འོན་ཏེ། ཧྥུའུ་རན་བཟི་དང་མི་འདྲ་བ་ཞིག་ལ། སའེ་མན་
རང་ཉིད་ཀྱི་ཨ་མར་འདང་རྩིས་ཅི་ཡང་མེད། ལོ་ན་ཧ་ཅང་ཕྲ་བའི་དུས་ནས་བཟུང་ཁོས་
རང་ཉིད་ཀྱི་ཨ་ཕ་འཚོལ་མགོ་བརྩམས་ཤིང་། ཁོའི་སེམས་སུ་སྔོན་ལ་ཨ་མས་ཨ་ཕ་ལ་ཁྲེལ་
མེད་ཀྱི་ལས་བྱས་པར་རློམ་ལ། ཨ་ཕ་རང་ཉིད་ལ་མི་བཟང་བ་ཡང་རྐྱེན་འདིའི་དབང་གིས་
ཡིན་པར་སྙམ་ཡོད། དེ་བས། ཁོ་ཨ་ཕ་ལ་སྡང་སེམས་ཅི་ཡང་མེད་པར་མ་ཟད། ཨ་མའི་ངན་
རོགས་བྱས་ཏེ་ཐའོ་མཱ་སིར་འཚེ་བའི་ལས་ཀྱང་ཡེ་ནས་བསྒྲུབས་མྱོང་མེད།
ཁོ་རང་ལོ་བཅོ་བརྒྱད་ལ་མ་སོན་པའི་བར་དུ་ཨ་མ་དང་མཉམ་དུ་བསྡད་ཅིང་།
འབྲིང་གི་ཚོགས་རྒྱུགས་ལ་ཞུགས་རྗེས་ཕུ་རཱ་རྒུ་རུ་སློབ་གཉེར་དུ་ཕྱིན། སྐབས་དེར། ཐའོ་
མཱ་སི་གཞི་ནས་སྒེའུ་ཁུང་གི་གད་པ་ཞིག་ཏུ་གྱུར་ཡོད་ལ། སའེ་མན་གྱིས་རྣམ་ཀུན་འ
སློབ་
བར་དུ་ངང་སྒུག་བྱས་ཏེ་ཁྲོམ་སྲང་དུ་ཨ་ཕ་དང་ལན་གཅིག་འཕྲད་པར་རེ་བ་བཅངས།
འོན་ཏེ། ཨ་ཕས་དུས་ནམ་ཡང་ཁོའི་གུད་དུ་གོམ་མཚམས་བཞག་མ་སོང་།
སའེ་མན་གྱིས་མ་ནེ་ཧ་ཅང་ཕྲ་བའི་གསར་འགོད་པ་དེར་འབྲེལ་བ་བྱེད་དོན་ཡང་
དོན་དུ་གསར་འགོད་པ་དེས་ཁོར་རང་ཉིད་ཀྱི་ཨ་ཕའི་ལས་དབང་དྲན་དུ་བཅུག་པས་ཡིན།
གསར་འགོད་པ་དེས་ཐའོ་མཱ་སི་ཞེས་པའི་མིང་འདི་ཐོས་མ་མྱོང་ལ། ཨེ་རྡི་ཕི་ཟིའི་སྐོར་གྱི་
རྩོམ་ཡིག་དེའང་སྔ་མོ་ནས་གཏིང་བརྗེད་དུ་གྱུར་འདུག སའེ་མན་གྱིས་ཁོ་ལ་རང་ཉིད་
དང་མཉམ་དུ་ཐའོ་མཱ་སི་ཡོད་སང་འགྲོ་བའི་རེ་བ་བཏོན་ཞིང་། ད་དུང་རེ་ཞུའི་ཡི་གེ་རུ་
ཐའོ་མཱ་སིར་མིང་རྟགས་དགོད་དུ་འཇུག་དགོས་པའི་གྲོས་མགོ་ཡང་བཏོན་ཙ་ན། ཁོས་ད་
གཟོད་ཐའོ་མཱ་སི་བྱ་བའི་མི་ཞིག་ཀྱང་ཡོད་པ་གཞི་ནས་དྲན་བྱུང་། གསར་འགོད་པ་གསར་
བུ་ལོ་ཆུང་འདིར་ཤིན་ཏུ་དགའ་བས། ཁོ་ལ་སྤྲོ་བ་བསྐྱེད་པའི་སླད་དུ་ད་གཟོད་ཁོ་དང་
མཉམ་དུ་འགྲོ་རྒྱུར་ཡིད་འཐད་བྱུང་བ་རེད།
རྣམ་ཀུན་སའེ་མན་གྱི་ཡིད་ལ་ཐེངས་དེའི་ཐུག་འཕྲད་དྲན་འོངས་མ་ཐག ཁོ་རང་
ཉིད་ཀྱི་སྐབས་དེའི་བག་འཁུམས་པའི་བཟོ་ལྟ་དེར་འཚེར་སྣང་བཟོད་དཀའ་བ་ཞིག་སྐྱེས་
འོངས། སྐབས་དེར་རང་ཉིད་ཀྱིས་ཅིས་ཀྱང་ཨ་ཕའི་ཐུགས་དཀྲུགས་ཡོད་ཨང་སྙམ། འོན་ཏེ།
ཨ་ཕས་ཁོ་ལ་དགའ་བ་ངེས་ཅན་ཞིག་བསྐྱེད་བྱུང་སྟེ། སྐབས་དེར་ཨ་ཕས་བཤད་པའི་སྐད་
ཆ་རེ་རེ་ཁོའི་ཡིད་ལ་གསལ་བོར་བཟུང་ཡོད་ཅིང་། ད་ལྟ་ཇི་ལྟར་བསམས་ན་དེ་ལྟར་དོན་
ལ་གནས་པར་ཡང་སྙམ་འོངས། དེ་བས་ཀྱང “རང་གིས་ཅི་ཞིག་བྱས་པའང་མི་ཤེས་པའི་
གང་ཟག་ཅིག་ལ་ཞལ་ལྕེ་གཅོད་པ་ནི་ཀླ་ཀློའི་སྤྱོད་པའོ” ཞེས་པའི་སྐད་ཆ་འདི་ནི་ཁོའི་
དྲན་འཛིན་དུ་རྡོ་ལ་རི་མོ་བརྐོས་པ་བཞིན་གཤགས་འདུག སྔོན་མར་ཁོའི་དགའ་རོགས་
ཀྱི་ཁུ་བོས་ཡེ་ཤུའི་གསུང་རབ་ཅིག་ཁོའི་ལག་ཏུ་བཞག་སྟེ “ཁོ་ཚོ་ལ་དགོངས་ཡངས་
མཛོད་ཅིག ཁོ་ཚོ་རང་ཉིད་ཀྱིས་ཅི་ཞིག་བྱེད་བཞིན་པར་ཡང་རྨོངས་ནས་ཡོད” ཅེས་ཡེ་
ཤུ་མ་ཤི་ཀའི་གསུང་ཞིག་ཁོ་ལ་བཤད་པ་དེས་ཀྱང་ཁོ་ལ་ཤན་སྟོབས་ངེས་ཅན་ཞིག་ཐེབས་
མྱོང་། ཨ་ཕ་ལྷ་ལ་མི་དད་པ་ཁོས་གསལ་བོར་ཤེས་མོད། འོན་ཏེ། སྐད་ཆ་འདི་གཉིས་ཀའི་
སྒྲོས་གཅིག་ཏུ་བབས་པ་དེས་ཁོས་རང་ཉིད་ཀྱིས་བདམས་པའི་ལམ་བུ་འདིར་ཨ་ཕ་མོས་
མཐུན་ཡོད་པར་གོ་ཆོག་ཨང་སྙམ།
ཐའོ་མཱ་སིས་ཁོ་རང་ཁྱིམ་དུ་མགྲོན་ལ་བོས་པའི་ཡི་གེ་དེ་འབྱོར་དུས། སའེ་མན་
གྱིས་གྲོང་གསེབ་ཏུ་འཚོ་བ་རོལ་ནས་གཞི་ནས་ལོ་ངོ་གཉིས་ལྷག་འདས་ཟིན། ཕ་བུ་ལྷན་
འཛོམས་བྱུང་བ་ནི་ནམ་ཡང་སྤྲོ་སྐྱིད་ཀྱིས་ཁེངས་པ་ཞིག་ཡིན་ཏེ། སའེ་མན་ལ་དོགས་
མི་བདེ་བ་ཅི་ཡང་མ་བྱུང་ལ། སྐད་ཆ་བཤད་དུས་ངག་ཀྱང་མ་ལྐུགས། ཡིན་ཡང་། སྐབས་
དེར་ཁོ་གཉིས་ད་དུང་ཕན་ཚུན་ལ་ཆ་རྒྱུས་དེ་ཙམ་མེད་པ་ཁོས་ཅིས་ཀྱང་ཚོར་མ་བྱུང་།
ཕལ་ཆེར་ཟླ་ངོ་བཞི་འགོར་བའི་རྗེས་སུ། ཁོར་ཐའོ་མཱ་སི་དང་ཁོའི་ཆུང་མ་གཉིས་འཁོར་
བགེགས་ཀྱི་རྐྱེན་ལམ་དུ་གྱུར་པའི་གློག་འཕྲིན་འབྱོར།
སྐབས་དེར། ཁོས་ད་གཟོད་སྔོན་མར་ཕ་རྒན་གྱི་དགའ་རོགས་ཡིན་པའི་བུད་མེད་
ཅིག་ད་ལྟ་ཧྥ་རན་སི་རུ་ཡོད་པ་རྟོགས་ལ། མོའི་སྡོད་གནས་ཀྱང་རྩད་ཆོད་པར་གྱུར། རེ་
ཐག་ཆད་པའི་གནས་སྐབས་དེར། ཁོ་ལ་ཇི་འདྲའི་ནམ་ཡང་རང་ཉིད་ཀྱི་ཚེ་སྲོག་ལ་བལྟས་
ཏེ་འདུག་པའི་རྟོག་བཏགས་ཀྱི་མིག་ཟུང་ཞིག་མཁོ་ཨང་། དེར་བརྟེན། ཁོས་དུས་ངེས་མེད་
དུ་བུད་མེད་དེར་འཕྲིན་ཡིག་རིང་བོ་རེ་བྲིས་ནས་སྐུར་མགོ་བརྩམས།
ས་བྷེ་ནཱ་ཚེ་ལས་འདའ་ཁའི་བར་དུ། སྐྱོ་གདུང་གིས་མནར་བའི་གྲོང་གསེབ་པ་ཞིག་
གི་འཕྲིན་ཡིག་ཟམ་མ་ཆད་པར་འབྱོར་འོངས་ལ། འཕྲིན་པ་གང་མང་ཞིག་གི་ཁའང་ཕྱེ་
མྱོང་མེད། རྒྱུ་མཚན། ཕ་ཡུལ་དང་འབྲེལ་བའི་ཡོད་ཚད་ལ་མོ་ད་ལྟ་སྤྲོ་བ་ཇེ་ཆུང་ནས་ཇེ་
ཆུང་དུ་འགྲོ་བཞིན་འདུག
བགྲེས་པོ་དེ་ཚེ་ལས་འདས་རྗེས། ས་བྷེ་ནཱ་ཡང་གནས་དེ་དང་ཁ་གྱེས་ནས་ཁ་ལི་ཧྥོར་
ནིས་ཡ་རུ་གནས་བཅས། དེའི་རྒྱུ་མཚན་ནི་ཇི་ལྟར་ནུབ་ལ་ཕྱོགས་ཚེ་དེ་ལྟར་བྷོ་ཧེ་མུས་ཡ་
ལ་རྒྱང་རིང་བས་རེད།
མོའི་རི་མོ་ཨ་རི་རུ་ཧ་ཅང་བྲིན་ཞིང་། མོའང་གནས་འདིར་གཞི་ནས་གོམས་པར་གྱུར།
འོན་ཏེ། དེ་ནི་ཕྱི་ཚུལ་གྱི་རྣམ་པ་ཙམ་ཡིན་ཏེ། དོན་དམ་དུ་གནས་འདི་ནི་མོ་ལ་མཚོན་
ན་ཆ་མེད་རྒྱུས་མེད་ཀྱི་འཇིག་རྟེན་ཞིག་རེད། མོའི་སྤོ་བོ་དང་ཁུ་བོ་སོགས་ཀྱང་ཡུལ་གྲུ་
འདིའི་ས་གཞི་རུ་འཐིམ་མེད། དེ་བས། མོས་ཀྱང་རང་ཉིད་ནམ་ཞིག་པུར་དུ་བཅུག་ནས་ཨ་
རིའི་ས་གཞི་ལ་བཅོལ་མི་སྲིད་གྲང་སྙམ་སྟེ་བློ་ཁ་ཚོམ་ཡོང་།
དེར་བརྟེན། མོས་ཁ་ཆེམས་ཡི་གེ་ཞིག་བྲིས་ཏེ། རང་ཉིད་ཤི་རྗེས་ཕུང་བོ་ཞུགས་ལ་
དབུལ་དགོས་ཤིང་རུས་ཐལ་མཁའ་དབྱིངས་སུ་གཏོར་དགོས་པའི་རེ་བ་བཏོན། ཐུར་བཟའ་
དང་ཐའོ་མཱ་སིའི་ཤི་སྟངས་དེས་ལྕི་བ་མཚོན་ཡོད་མོད། འོན་ཏེ། ས་བྷེ་ནཱ་ནི་ཡང་བའི་ཚུལ་
གྱིས་འཆི་འདོད་དེ། མཁའ་དབུགས་ལས་ཀྱང་ཡང་བའི་ཚུལ་གྱིས་འཆི་འདོད། ཕར་མན་
ནེ་རྡེ་བཟིའི་ལྟ་བ་ལྟར་ན། འདི་ནི་དངོས་གནས་ལྡོག་ཕྱོགས་ནས་དྲང་ཕྱོགས་སུ་འགྱུར་
སྟངས་དེ་རེད།
རླངས་འཁོར་བྷན་ཁོ་ཁིའི་འགྲོན་ཁང་ཞིག་གི་སྒོ་དྲུང་དུ་བསྡད་བྱུང་། ད་ནི་ཚོགས་
འདུ་གང་ཞིག་བསྐོང་སྙམ་པའི་མི་ཞིག་ཀྱང་མེད་ཚོད་རེད། མི་ཚང་མ་སྐོར་དང་སྐོར་བྱས་
ཏེ་གྲོང་ཁྱེར་འདིའི་གྲུ་ག་སོ་སོར་ཐོར་སོང་། ཁ་ཤས་ཤིག་དགོན་པ་རུ་ལྟ་སྐོར་དུ་ཕྱིན་སོང་
ལ། ཡང་འགའ་ཤས་ཤིག་སྨན་འཚོང་ཁང་དུ་འཁྱམ་པར་ཕྱིན། སོར་བྷན་སློབ་ཆེན་གྱི་གྲོགས་པོ་དེས་ཧྥུའུ་རན་བཟི་ལ་དགོང་མོར་མཉམ་དུ་འདུག་པའི་རེ་
བ་བཏོན་མོད། འོན་ཏེ། སྐབས་འདིར་ཧྥུའུ་རན་བཟི་རང་ཉིད་གཅིག་པུར་འདུག་འདོད།
ས་ཡོངས་སུ་རུབ་པ་དང་ཧྥུའུ་རན་བཟི་ཡང་ཕྱི་རོལ་ཏུ་སོང་། ཁོའི་ཡིད་ལ་ས་བྷེ་ནཱ་
འབའ་ཞིག་ལས་གཞན་གང་ཡང་དྲན་རྒྱུ་མི་འདུག་ལ། མོས་རང་ཉིད་ཀྱི་ཕྱོགས་ལ་བལྟས་
འདུག་པའི་མིག་འོད་དེའང་ཁོས་ཇི་བཞིན་དུ་ཚོར་ཡོང་བ་འདྲ། མིག་འོད་དེ་གང་ཞིག་
ནས་ཕུར་ཚུགས་སུ་ཅེར་འདུག་པ་དང་འདྲ་བའི་གནས་སྐབས་འདིར། ཁོ་རང་ཉིད་ལ་
དོགས་པ་ཟ་མགོ་བརྩམས་བྱུང་སྟེ། རྒྱུ་མཚན། ཁོས་ས་བྷེ་ནཱའི་ཡིད་ལ་ཡང་སྙིང་ཅི་ཞིག
དྲན་གྱིན་པ་ཅིས་ཀྱང་རྟོགས་མ་སོང་། ཐེངས་འདིར། མིག་འོད་འདིས་ཁོ་རང་ཡོངས་སུ་
འཐོམ་དུ་བཅུག མོས་ཁོ་ལ་ཁྲེལ་རྒོད་བྱེད་བཞིན་མེད་དམ། མོས་ཧྥུའུ་རན་བཟིས་རང་
ཉིད་ལ་རྗེས་སུ་ཡི་རང་བྱེད་པ་ནི་ཇི་འདྲའི་གླེན་རྟགས་ཤིག་རེད་ཨང་སྙམ་གྱིན་མེད་དམ།
མོས་ཁོ་ལ་ད་ནི་ཁྱོད་ཀྱང་མི་བསམ་ཤེས་ཤིག་བྱ་དགོས་པ་རེད་ཅེས་ཁ་ཏ་བྱ་རྩིས་མེད་དམ།
མོས་རང་ཉིད་ཀྱི་གྲོགས་མོའང་དངོས་སུ་ཁོ་ལ་བསྐོར་བ་ཡིན་པས། ད་ནི་ཁོའང་བློ་གཅིག་
སེམས་གཅིག་གིས་བུ་མོ་དེར་འགྲོགས་དགོས་པ་མ་ཡིན་ནམ།
གློ་བུར་དུ། ཧྥུའུ་རན་བཟིས་ཆེ་ཞིང་སྒོར་བའི་མིག་ཤེལ་ཞིག་གྱོན་པའི་ངོ་གདོང་དེ་
ཡིད་ལ་ཡང་ཡང་བསྒོམས་པ་ན། རང་ཉིད་སློབ་ཆེན་སློབ་མ་དེ་དང་མཉམ་དུ་བསྡད་པ་ནི་
ཇི་འདྲའི་བདེ་སྐྱིད་ཅིག་ཡིན་པའི་ཉམས་སྣང་སྐྱེས་བྱུང་། ཁམ་བྷོ་དི་ཡའི་འགྲུལ་བཞུད་
འདི་ནི་ཁོ་ལ་མཚོན་ན་དེ་མ་ཐག་ཧ་ཅང་དགོད་བྲོ་ཞིང་དོན་སྙིང་ཅི་ཡང་མེད་པ་ཞིག་
ཏུ་མངོན་ཡོང་། ཡང་སྙིང་ཁོ་འདི་གར་ཅིའི་ཕྱིར་ཡོང་བ་ཡིན་ནམ། ད་ནི་ཁོས་གཞི་ནས་
རྟོགས་སོང་། ཐེངས་འདིའི་འགྲུལ་བཞུད་ཀྱིས་ཁོ་ལ་རང་ཉིད་ཀྱི་འཚོ་བ་ངོ་མ་ཉག་གཅིག་
ནི་ཡང་སྙིང་ཅི་ཞིག་ཡིན་པ་གཞི་ནས་ཤེས་སུ་བཅུག་བྱུང་སྟེ། ཁོའི་འཚོ་བ་ནི་རུ་བསྒྲིགས་
ནས་ཁྲོམ་སྐོར་བྱ་རྒྱུ་དེ་མ་རེད་ལ། ས་བྷེ་ནཱའང་མ་རེད། ཡིན་ངོ་མ་ནི་མིག་ཤེལ་གྱོན་པའི་
སློབ་ཆེན་སློབ་མ་དེ་ཉིད་ཡིན་འདུག ཁོ་ཐེངས་འདིའི་འགྲུལ་བཞུད་ལ་ཞུགས་པ་ནི་མ་
གཞིར་རང་ཉིད་ལ་དངོས་ཡོད་ནི་ཕུགས་བསམ་ལས་གཙོ་སྟེ། ཕུགས་བསམ་ལས་ཤིན་ཏུ་
གཙོ་བའི་ངེས་ཤེས་གང་ཞིག་འདྲོངས་པའི་སླད་དུ་ཡིན་འདུག
སྐབས་འདིར། མུན་ནག་གི་གྲུ་ག་གང་ཞིག་ནས་མི་ཞིག་ནག་ལིང་ངེར་མངོན་ཙམ་
བྱེད་ལ། ཧ་ཅང་རྒྱུས་མེད་ཀྱི་སྐད་རིགས་ཤིག་གིས་ཁོར་ཕྱོགས་ནས་ཅི་ཞིག་སྨྲ་བཞིན་འདུག
ཧྥུའུ་རན་བཟིས་མིག་མདུན་གྱི་མི་ཆ་མེད་དེར་ལྟ་བཞིན་མིག་ཀོང་དུ་ཧ་ལས་པའི་ཉམས་
ཤིག་དང་བཅས་སྙིང་རྗེ་བའི་མདངས་ཤིག་ཀྱང་བསྟན། མི་ཆ་མེད་དེས་ལུས་པོ་སྒུར་སྒུར་
བྱེད་ཅིང་འཛུམ་དཀར་དང་བཅས་མཚམས་ཚིགས་མེད་པར་ཅི་ཞིག་ལབ་ཀྱིན་མཆིས་
ཤིང་། བཤད་སྒྲོས་ལ་བསྐུལ་དུ་མེད་པའི་ཨུ་ཚུགས་ཀྱིས་ཁེངས་འདུག མི་ཆ་མེད་དེས་ཁོ་
ལ་ཅི་ཞིག་ལབ་ཀྱིན་ཡོད་དམ། ཁོ་དང་མཉམ་དུ་འགྲོ་ཟེར་གྱིན་ཡོད་དམ། ཧྥུའུ་རན་བཟིས་
འདི་ལྟར་བསམ་བློ་བཏང་། མཚམས་འདིར། མི་ཆ་མེད་དེས་ཁོའི་ལག་མགོ་ནས་བཟུང་སྟེ་
ཕྱོགས་གང་ཞིག་ལ་འཐེན་ནས་སོང་། ཧྥུའུ་རན་བཟིས་དེ་ནི་མི་ཞིག་ལ་ཁོའི་རོགས་རམ་
མཁོ་བ་མིན་གྲང་སྙམ་ལ། ཐེངས་འདིའི་འགྲུལ་བཞུད་ལ་ཞུགས་པའང་སུ་ཞིག་གིས་རང་
ཉིད་གནས་འདིར་མི་གཞན་ལ་གྲོགས་བྱ་རུ་མངགས་ལས་ཆེ་ཨང་སྙམ་བྱུང་།
གློ་བུར་དུ། མི་ཆ་མེད་དེའི་འཁྲིས་སུ་ཡང་བསྐྱར་མི་གཉིས་མངོན་བྱུང་ལ། དེ་ལས་
གཅིག་གིས་དབྱིན་ཡིག་གི་ལམ་ནས་སྒོར་མོ་ཁྱེར་ཤོག་ཅེས་སྐད་འགྲགས་བརྒྱབ།
སྐབས་འདིར། མིག་ཤེལ་གྱོན་པའི་བུ་མོ་དེ་ཁོའི་སེམས་ནས་གར་སོང་ཆ་མེད་དུ་གྱུར་
ལ། ས་བྷེ་ནཱའི་མིག་འོད་ཡང་བསྐྱར་ཁོའི་ཕྱོགས་སུ་ཅེར་ནས་འདུག དོན་དངོས་ལས་
འགོངས་ཀྱང་ལས་ཀྱི་བསྐོས་ཐང་རླབས་ཆེན་ཞིག་ཁུར་བའི་ས་བྷེ་ནཱ། ནམ་ཡང་མོའི་མདུན་
དུ་རང་ཉིད་ཉམ་ཆུང་ངུར་འགྱུར་བའི་ས་བྷེ་ནཱ། ད་ནི་མོའི་མིག་འོད་ཁོང་ཁྲོ་དང་མ་རངས་
པའི་ཉམས་ཀྱིས་ཁོའི་སྟེང་ལ་ལྷུང་སྟེ། ཁོ་ལ་ད་དུང་ཡང་མགོ་བསྐོར་ཞིག་ཐེབས་དགོས་སམ།
ད་ཡང་མི་ཞིག་གིས་ཁོའི་སྙིང་རྗེ་བེད་སྤྱོད་བྱ་སྲིད་དམ་ཞེས་སྨྲ་བཞིན་པ་དང་འདྲ།
དེ་མ་ཐག ཁོས་ལག་མགོར་འཇུས་པའི་མི་དེ་ཕུད་རྒྱག་གཅིག་གིས་ཕར་བསྐྲད་རྗེས་
རང་ཉིད་ཕྱིར་བཀྱེད་ཙམ་བྱས། ས་བྷེ་ནཱས་ནམ་ཡང་ཁོའི་སྟོབས་ཤུགས་ལ་ཡིད་སྨོན་བྱེད་
བཞིན་པ་ཁོས་གསལ་བོར་ཤེས་ཡོད། དེ་ནས། ཁོས་མི་གཉིས་པ་དེས་ཚུར་ཕྱར་འོངས་པའི་
དཔུང་བ་སྙོབ་ཐེངས་གཅིག་གིས་བཟུང་ཞིང་། ཡང་བསྐྱར་ཤེད་ཤུགས་ཡོད་རྒུས་དཔུང་
བ་དེ་དམ་པོར་བཟུང་རྗེས་སྦེ་གའི་གཡུགས་སྟངས་ལེགས་པོ་ཞིག་གིས་མི་དེ་རང་ཉིད་ཀྱི་
མགོ་ཐོག་ནས་ཕར་གཡུགས་བྱུང་།
བར་སྐབས་འདིར་ཁོ་རང་ཉིད་ལ་ཡིད་ཚིམས་པ་ཞིག་བྱུང་ལ། ས་བྷེ་ནཱའི་མིག་འོད་
ཀྱང་ཁོ་དང་ཁ་བྲལ་མེད་ཨང་སྙམ། ད་ནས་བཟུང་མོས་མི་གཞན་གྱིས་ཁོ་ལ་བརྙས་པའི་
ཚུལ་དག་མཐོང་མི་སྲིད་ལ། ཁོ་རང་ཕྱིར་བཤོལ་བའི་ཚུལ་ཡང་མཐོང་མི་འགྱུར། ཧྥུའུ་རན་
བཟི་ད་ནས་བཟུང་སྡར་མ་ནུས་མེད་དང་སེམས་པ་སྙི་བའི་མི་ཞིག་གཏན་ནས་མིན།
ཁོའི་གླགས་འཚོལ་སྙམ་པའི་མི་ཀླད་མེད་ཅོལ་ཆུང་དེ་དག་ལ་ལྟ་བཞིན། སེམས་སུ་
ཕས་རྒོལ་ཆམ་ལ་ཕབ་པའི་བདེ་བ་ངེས་ཅན་ཞིག་སྐྱེས་འོངས། ཁོ་དེ་གར་འགྲེང་ནས་ལུས་
པོ་མར་སྒུར་ཙམ་གྱིས་མིག་ཟུང་མི་ཆ་མེད་དེ་དག་ལ་ཕུར་ཚུགས་སུ་ཅེར་ནས་བསྡད། འོན་
ཏེ། ཏག་ཏག་དུས་འདི་ཉིད་ཅིག་ལ། ཧ་ཅང་ལྕི་བའི་དངོས་པོ་ཞིག་ཁོའི་མགོ་བོར་ཕོག་སོང་
ལ། དེ་དང་ཆབས་ཅིག་ཁོ་རང་ཡང་མགོ་ཡུ་ལྟ་བུ་ཞིག་འཁོར་ཏེ་ས་རུ་འགྱེལ། དེའི་མུར།
ཁོས་རང་ཉིད་སུ་ཞིག་གིས་ཡར་བཀྱགས་ནས་གང་ཞིག་ཏུ་བཞག་བྱུང་བ་རབ་རིབ་ཅིག་
ཚོར་ཡོང་། དེའི་རྗེས་ནས་ཁོའི་ཡོད་ཚད་སྟོང་ལྷང་ངེར་གྱུར་སོང་། མཚམས་ཤིག་ལ་ཁོས་
ཡང་བསྐྱར་ལྗིད་ཏིག་ཏིག་གི་རྡེག་འཚོག་གང་ཞིག་ཚོར་བྱུང་ལ། དེ་ནས་ཁོ་རང་དྲན་མེད་
དུ་བརྒྱལ།
དུས་ཡུན་རིང་བོ་ཞིག་འགོར་རྗེས་ཁོའི་དྲན་པ་ད་གཟོད་སླར་འཚོབ། ཁོ་རང་ཇེ་ནེ་
ཝའི་སྨན་ཁང་ཞིག་ཏུ་འདུག་ལ། མེ་རེ•ཁི་ལོ་རྡུ་ཁོའི་སྔས་འགྲམ་ན་མར་བསྒུར་ནས་ཁོར་
བལྟས་ཏེ་འདུག ཁོས་དེའི་མུར་མོ་རང་འདི་གར་འདུག་མི་དགོས་ཞེས་བརྗོད་འདོད་ཅིང་།
ལམ་སང་མི་ཞིག་ལ་མིག་ཤེལ་གྱོན་པའི་སློབ་ཆེན་སློབ་མ་དེར་བརྡ་སྦྲན་དུ་འཇུག་དགོས་
སྙམ། ཁོའི་ཡིད་ལ་མོ་འབའ་ཞིག་ལས་གཞན་སུ་ཡང་དྲན་གྱིན་མི་འདུག ཁོས་རང་
ཉིད་ཀྱི་གུད་དུ་མི་གཞན་སུ་ཡང་འདུག་མི་དགོས་ཞེས་སྐད་རྒྱག་འདོད། ཡིན་ཡང་། ཁོས་
དངངས་སྐྲག་དང་བཅས་རང་ཉིད་ཀྱིས་གཞི་ནས་སྐད་ཆ་བཤད་མི་ཐུབ་པ་རྟོགས་བྱུང་། ཁོ་
སྡང་སེམས་འགོག་མེད་ཅིག་གིས་མེ་རེ•ཁི་ལོ་རྡུ་ལ་ཅེར་ནས་བསྡད་ཅིང་། རང་ཉིད་ལམ་
སང་ཕར་རྩིག་པའི་ཕྱོགས་སུ་འཁོར་ཏེ་མོ་རང་མ་མཐོང་ན་ཨང་སྙམ། ཡིན་ཡང་ཁོའི་ལུས་
པོར་འགུལ་རྒྱུ་ཅི་ཡང་མི་འདུག ཁོས་ཆུང་དུ་ན་མགོ་བོ་ཕར་འཁོར་ཡང་ཆོག་སྙམ་མོད།
འོན་ཏེ་ཁོའི་མགོ་བོ་ཡང་འགུལ་ཐབས་མི་འདུག དེ་བས། ཁོས་མོ་རང་མཐོང་མ་འདོད་
པར་མིག་ཟུང་ཡོངས་སུ་བཙུམས།
ཧྥུའུ་རན་བཟི་ཚེ་ལས་འདས་རྗེས་ད་གཟོད་ཁོའི་ཁྲིམས་མཐུན་ཆུང་མར་དབང་སོང་།
གསོན་ངོགས་སུ་ཡོད་དུས་ཁོ་རང་དུས་ནམ་ཡང་རང་ཉིད་ཀྱི་ཆུང་མར་དབང་མྱོང་མེད།
ད་ནི་དོན་དག་ཡོད་ཚད་མེ་རེ“ཁི་ལོ་རྡུ་འབའ་ཞིག་གིས་ཁུར་དུ་བླངས་འདུག མོས་
ཁོའི་ཤིད་དོན་ལ་གྲ་སྒྲིག་དང་འདས་མཆོད་ཀྱི་བརྡ་སྦྱོར་གཏོང་བ། མེ་ཏོག་གི་ཕྲེང་བ་སླེ་
བ་སོགས་འཐུས་ཤོར་མེད་པར་སྒྲུབ་བཞིན་འདུག་ལ། ད་དུང་རང་ཉིད་ལ་གྱོན་གོས་ནག་
པོ་ཞིག་ཀྱང་བཟོས་འདུག དོན་དུ་དེ་ནི་བག་ལྭ་ཞིག་རེད། རེད་ཨང་། ཁོའི་ཆུང་མ་ལ་
མཚོན་ན། ཁྱོ་གའི་འདས་མཆོད་ནི་ད་གཟོད་མོའི་གཉེན་སྟོན་ངོ་མ་རུ་གྱུར་སོང་། འདི་
ནི་མོའི་ཚེ་སྲོག་གི་ཅོད་པན་དུ་མཐོང་ཆོག་ལ། མོའི་སྡུག་བསྔལ་ཡོད་ཚད་ཀྱི་སྐྱིན་ཚབ་
ཏུའང་བསམས་ཆོག
ཡང་གཅིག་བཤད་ན། ཆོས་དཔོན་གྱིས་ཀྱང་མོའི་གནས་ཚུལ་འདི་གསལ་བོར་ཤེས་
ཡོད་དེ། ཧྥུའུ་རན་བཟིའི་དུར་མདུན་དུ། ཁོས་ཁྱོ་ཤུག་འདི་གཉིས་ཀྱི་འགྱུར་མེད་རྟག་
བརྟན་གྱི་བརྩེ་བའི་སྐོར་ནས་ཁ་བརྡ་བྱས་ཤིང་། ཁོ་གཉིས་ཀའི་བརྩེ་དུང་གིས་ཚོད་བགམ་
དང་བར་ཆད་ཇི་སྙེད་ཅིག་བརྒྱུད་མཐར་ཤི་བོ་ཚེ་ལས་འདའ་ཁའི་བར་དུ་གཡོ་བ་མེད་
པར་རྒྱུན་བསྐྱངས་ནས་འོངས་ཚུལ་དང་། བརྩེ་དུང་འདི་ཉིད་ཧྥུའུ་རན་བཟིའི་ཆེས་མཐའ་
མའི་ལྡོག་མལ་དུ་གྱུར་པའང་འདི་ལ་རག་ལས་པར་བརྗོད། མེ་རེ·ཁི་ལོ་རྡུས་ཧྥུའུ་རན་
བཟིའི་ལས་གྲོགས་དེར་ཡང་སྐད་ཆ་ཚིག་འགའི་ཁ་བརྡ་བྱ་རུ་བཅུག་ལ། དེས་ཀྱང་ཤི་བོ་
གང་དེའི་ཞུམ་པ་མེད་པའི་ཆུང་མ་ལ་བསྟི་བསྟང་གི་ཚིག་ཇི་སྙེད་ཆེད་དུ་རྗོད་པར་བྱེད།
མི་ཚོགས་ཀྱི་རྒྱབ་རོལ་གྱི་གྲུ་ག་གང་ཞིག་ཏུ། མིག་ཤེལ་གྱོན་པའི་བུ་མོ་དེ་རང་གི་
གྲོགས་མོ་ཞིག་གིས་ཡར་བསྐྱོར་ཏེ་བག་འཁུམས་པའི་ཚུལ་གྱིས་འགྲེང་འདུག མོས་མིག་
ཀོང་ནས་བརྡོལ་ལ་ཉེ་བའི་མཆི་མ་སྲོན་ཅི་ཐུབ་བྱེད་ཅིང་། ད་དུང་སྨན་ཡང་མང་བོ་ཞིག་
བསྟེན་ཟིན་པ་འདྲ་བས། འདས་མཆོད་མཇུག་མ་བསྒྲིལ་བའི་སྔོན་ལ་མོའི་ལུས་ཡོངས་
ལ་རྩ་འཐེན་བྱུང་སྟེ། ལུས་པོ་སྒྱུར་ཞིང་ལྟོ་བ་བསྐྱོར་ནས་འདུག་ཅིང་། གྲོགས་མོས་ཕྱོགས
གཅིག་ནས་བསྐྱོར་ཏེ་དུར་ཁྲོད་དང་ཁ་གྱེས།
མཉམ་ལས་ཁང་གི་ཀྲུའུ་ཞིའི་གློག་འཕྲིན་འབྱོར་བ་དང་ཁོ་རང་འཕྲུལ་རྟཪ་ཞོན་ནས་
ལམ་ལ་བཏེག ཁོས་འདས་མཆོད་ཀྱི་དོན་བྱ་ཡོད་ཚད་བཀོད་སྒྲིག་བྱས་ཟིན་ལ། ད་དུང་
དུར་སྦྱང་དུ “ཁོ་ལ་མཁོ་བ་ནི་འཇིག་རྟེན་འཁོར་བར་ཡོད་པའི་དཀོན་མཆོག་གི་དག་
ཞིང་དེ་ཡིན” ཞེས་ཕ་མཐོ་རིས་པོའི་མིང་གི་གོང་རོལ་དུ་བརྐོ་དགོས་པའི་ལས་བཅོལ་
ཡང་བྱས་ཡོད།
ཁོས་གལ་སྲིད་ཨ་ཕ་ཡིན་ན་ཚིག་འདི་འདྲ་ཞིག་འབྲི་མི་སྲིད་པ་གསལ་བོར་རྟོགས་
མོད། འོན་ཏེ། ཚིག་འདིས་ཏག་ཏག་ཕ་རྒན་གྱི་སེམས་འདུན་ངོ་མ་མཚོན་ཡོད་པར་ཁོར་
ཡིད་ཆེས་བརྟན་པོ་ཡོད། དཀོན་མཆོག་གི་རྒྱལ་ཁམས་ཞེས་པ་ནི་དྲང་བདེན་ལ་སྟོན་
ཏེ། ཐའོ་མཱ་སིས་ནམ་ཡང་དྲང་བདེན་གྱི་འཇིག་རྟེན་ཞིག་ལ་རེ་སྨོན་བྱེད་བཞིན་ཡོད། འོ་
ན། སའེ་མན་གྱིས་རང་ཉིད་ཀྱི་སྐད་ཆ་ཞིག་གིས་ཕ་རྒན་གྱི་ཚེ་རབས་འདིར་མཐའ་སྡོམ་
དགོད་མི་ཆོག་གམ། འདི་ནི་གནའ་ནས་ད་བར་དུ་བུ་རབས་ཚ་རྒྱུད་དག་ལ་ཡོད་འོས་པའི་
དབང་ཆ་མ་ཡིན་ནམ།
སྐྱེ་བ་གཅིག་ལ་འཆི་བ་གཅིག མི་རྣམས་ཀྱིས་ཧྥུའུ་རན་བཟིའི་དུར་སྦྱང་དུ་སྐད་ཆ་
འདི་འདྲ་ཞིག་མཐོང་ཡང་སྲིད་དེ།
འདི་ནི་ཆོས་ལུགས་ཀྱི་ཞད་ཆེ་བའི་དུར་སྦྱང་གི་ཡི་གེ་
ཞིག་ཡིན་ལ། གཙོ་བོ་མི་རྣམས་འཇིག་རྟེན་འཁོར་བའི་གྲོང་དུ་མགོ་འཁོར་བའི་མཐའ་
མར་དཀོན་མཆོག་གི་མདུན་དྲུང་ག་ལ་བར་བརྟོལ་ནུས་པའི་དོན་ཞིག་སྟོན་གྱི་ཡོད། རྒྱུས་
མངའ་ཅན་དག་གིས་འདི་ལ་ད་དུང་འཇིག་རྟེན་པ་ཁོ་ནའི་གོ་བ་ཞིག་བླངས་ཆོག་པའང་
རྟོགས་ཡོད།
ཡང་གཅིག་བཤད་ན། མེ་རེ·ཁི་ལོ་རྡུས་ཀྱང་རྣམ་ཀུན་འདི་ལྟར་ལེ་ལན་འདེད་པར་
བྱེད་དེ། ཧྥུའུ་རན་བཟི། སྙིང་ཉེ་གཞུང་དྲང་གི་ཧྥུའུ་རན་བཟི་ཨ། ཁོས་མི་ཚེའི་ཕྱེད་ཀ་
འདས་ཟིན་པའི་དུས་སྐབས་འདི་ཅིས་ཀྱང་བཟོད་མ་བཏུབ་པར་བུ་མོ་ཉམ་ཆུང་ཞིག་གི་
འདྲེ་ལག་ཏུ་ཚུད་སོང་བ་རེད། བུ་མོ་དེར་ཐ་ན་གཟུགས་བྱད་ལེགས་པོ(མོའི་མིག་ཤེལ་
ཆེན་པོ་དེར་ལྟོས་དང་། ཆེ་དྲགས་ནས་ངོ་གདོང་ཧྲིལ་བོ་ཡང་བཀབ་འདུག་པའི་ཚོད་རེད)
ཞིག་ཀྱང་མི་འདུག ཆེས་མ་མཐའ་ཡང་ཕོ་ལོ་ལྔ་བཅུར་སོན་ཟིན་པའི་མི་ཞིག(མོས་གླེང་
བཞིན་པ་ནི་ཧྥུའུ་རན་བཟི་ཡིན་པ་ང་ཚོ་ཚང་མས་ཤེས་ཐུབ)རེད། འོན་ཏེ་སྔར་བཞིན་ན་
ཆུང་བུ་མོ་ཞིག་གི་ཕུང་པོའི་ཆེད་དུ་རང་ཉིད་ཀྱི་རྣམ་ཤེས་བློས་བཏང་བ་རེད། ཁོས་འདིའི་
ཆེད་དུ་གྱོང་ཇི་འདྲ་ཞིག་རེག་ཡོད་པ་ཁོའི་ཆུང་མས་མ་གཏོགས་སུ་ཞིག་གིས་ཤེས་ཨང་།
ཁོ་ལ་མཚོན་ན། འདི་ནི་སེམས་ཀྱི་མནར་གཅོད་ཅིག་ཡིན་ཏེ། རྣམ་ཤེས་ཀྱི་ཟབ་ས་རུ།
ཧྥུའུ་རན་བཟི་ནི་སྔར་བཞིན་མི་གཞུང་དྲང་ལྷག་བསམ་ཅན་ཞིག་ཡིན། ཀུན་གྱི་བློ་ཡུལ་
ལས་འགོངས་པ་ཞིག་ལ།
ཁོ་རང་མི་རྣམས་ཀྱིས་བརྗེད་ཟིན་པའི་ཡ་གླིང་གི་གྲུ་གུ་ཞིག་ཏུ་
ཕྱིན་འདུག ཧ་ཅང་དགོད་བྲོ་ཞིང་རེ་བས་སྟོངས་པའི་འགྲུལ་བཞུད་དེ་ལ་འགྲེལ་ཇི་ལྟར་
རྒྱག་ཨང་། རེད། ཁོ་ནི་དེར་འཆི་རུ་སོང་བ་རེད། མེ་རེ“ཁི་ལོ་རྡུས་ཧྥུའུ་རན་བཟི་བསམ་
གཟས་ནས་གནས་དེར་འཆི་རུ་སོང་བར་ངོས་འཛིན་བྱས། ཡིན་ཡང་། མེ་རེ-ཁི་ལོ་རྡུས་ཚེ་
རབས་འདིའི་ཆེས་མཐའ་མའི་དུས་ལ་ཐུག་པའི་སྐབས་དེ་ཉིད་དུ། ཁོས་ཆེས་མཐོང་འདོད་
པ་ནི་ཅིས་ཀྱང་རང་ཉིད་ཡིན་པར་རློམ། སྐབས་དེར། ཁོ་གཞི་ནས་ཚེའི་དུས་སུ་འགྱུར་ལ་
ཉེན་པས་ད་ནི་ཁོས་ཟོལ་མའི་གཏམ་སོགས་སྨྲ་བའི་དགོས་པ་ཅི་ཡང་མེད། ཁོས་སྐད་ཆ་
བཤད་མི་ཐུབ་ལ། ཐ་ན་མིག་མདངས་ལས་མོ་ལ་དྲིན་གཟོ་ཞུ་བའི་སྐབས་ཀྱང་ཤིན་ཏུ་ཉུང་
མོད། འོན་ཏེ། མེ་རེ-ཁི་ལོ་རྡུས་ཁོའི་མིག་ཟུང་གིས་མོར་བཟོད་གསོལ་ཞུ་བཞིན་པར་སྙམ་
པས། མོས་ཀྱང་ཁོ་རང་གུ་ཡངས་སུ་བཏང་།
ཤི་ལ་ཉེ་བའི་ཁམ་བྷོ་དི་ཡའི་མི་དེ་དག་གིས་འཇིག་རྟེན་འདིར་ཅི་ཞིག་བསྐྱུར་ཡོད་དམ།
ཁོ་ཚོས་འདྲ་པར་ཆེན་པོ་ཞིག་བསྐྱུར་ཡོད་དེ། འདྲ་པར་དེ་རུ་ཨ་རིའི་བུད་མེད་འཁྲབ་
སྟོན་པ་ཞིག་གིས་ཤ་མདོག་སེར་པོ་ཡིན་པའི་ཕྲུ་གུ་ཞིག་པང་འདུག
ཐའོ་མཱ་སིས་འཇིག་རྟེན་འདིར་ཅི་ཞིག་བསྐྱུར་ཡོད་དམ།
ཁོས་དུར་སྦྱང་གི་ཡི་གེ་ཞིག་བསྐྱུར་ཡོད་དེ། “ཁོ་ལ་མཁོ་བ་ནི་འཇིག་རྟེན་འཁོར་
བར་ཡོད་པའི་དཀོན་མཆོག་གི་དག་ཞིང་དེ་ཡིན།”
བྷེ་ཏོ་ཧྥིན་གྱིས་འཇིག་རྟེན་འདིར་ཅི་ཞིག་བསྐྱུར་ཡོད་དམ།
སྐྲ་ལོ་རིང་ཞིང་འཛིངས་ལ། སྐྱོ་གདུང་གིས་ཁེངས་པའི་སྐྱེས་པ་ཞིག་གིས་ཧ་ཅང་སྐྱོ་
བའི་ངག་གིས “Es muss sein” ཞེས་རྗོད་ཀྱིན་པ་དེའོ།
ཧྥུའུ་རན་བཟིས་ཅི་ཞིག་བསྐྱུར་ཡོད་དམ།
ཁོས་ཀྱང་དུར་སྦྱང་གི་ཡི་གེ་ཞིག་བསྐྱུར་ཡོད་དེ།
“སྐྱེ་བ་གཅིག་ལ་འཆི་བ་གཅིག”
དཔེ་འདི་དག་གིས་མཚོན་པ་བཞིན། ཀུན་གྱིས་མ་བརྗེད་པའི་ཡར་སྔོན་དུ། ང་ཚོ་
གཅམ་གསག་ཏུ་འགྱུར་ཞིང་། གཅམ་གསག་ནི་གནས་པ་དང་བརྗེད་པའི་བར་གྱི་དབྱེ་
མཚམས་ཤིག་གོ

རབ་བྱེད་བདུན་པ།
ཁི་རེན་ནུས་ཀྱི་འཛུམ་མདངས།

སྒེའུ་ཁུང་གི་ཁ་གཏད་ནི་རི་ལྡེབས་ཤིག་རེད་ལ། རི་ལྡེབས་དེ་རུ་ཡལ་ག་གུག་ཅིང་
འཁྱོག་པའི་ཀུ་ཤུའི་སྡོང་བོ་གང་མང་ཞིག་སྐྱེས་འདུག རི་ལྡེབས་ཀྱི་གོང་རོལ་ཏུ། སིལ་
ཏོག་གི་ནགས་མའི་ཚལ་གྱིས་མཁའ་མཐའ་ཡོངས་སུ་བསྐོར་འདུག་པས། ཏག་ཏག་རི་དེའུ་
འདི་ཉིད་གྱ་མ་གྱུ་རུ་རྒྱང་རིང་དུ་བསྲིངས་འདུག་པ་ལས་ཅི་ཡང་མཐོང་དཀའ། སྲོད་ལ་
བབས་ཚེ། སྐྱ་མདོག་གི་མཁའ་དབྱིངས་སུ་དཀར་གསལ་གྱི་དུང་ཟླ་ཤར་འོངས་ལ། ཐུར་
བཟའ་རྣམ་ཀུན་སྐབས་འདི་ཉིད་དུ་ཕྱི་རོལ་ཏུ་འགྲོ་བར་དགའ། སྐྱ་ཐེར་ཐེར་གྱི་ནམ་
མཁའ་རུ་ཟླ་བ་དཀར་པོ་ཞིག་བཀལ་འདུག་པ་ནི་ཤི་བོ་གང་ཞིག་གི་ཁང་པ་རུ་སྦར་བའི་
གློག་སྒྲོན་དང་འདྲ་སྟེ། ཞོགས་པར་གཟིམ་མཁན་མ་བྱུང་བར་ཉིན་ཐོག་ཐག་ལ་སྦར་ཏེ་
བཞག་པ་དང་མཚུངས།
ཕར་འཁྱོག་ཚུར་འཁྱོག་གི་ཀུ་ཤུའི་སྡོང་བོ་དག་རི་ལྡེབས་འདི་རུ་སྐྱེས་རྗེས། སྡོང་རྐང་
གཅིག་ཀྱང་གང་དེའི་རྩ་བ་ཟུག་ས་དང་ཁ་འབྲལ་ཐབས་མེད། དེ་བཞིན་དུ། ཐུར་བཟའ་
དང་ཐའོ་མཱ་སི་གཉིས་ཀྱང་དུས་གཏན་དུ་གྲོང་ཚོ་འདི་ལ་ཁ་གྱེས་ཐབས་མེད་པ་འདྲ། ཁོ་
གཉིས་ཀས་རླངས་འཁོར་དང་བརྙན་འཕྲིན། སྒྲ་སྡུད་འཕྲུལ་ཆས་སོགས་བཙོངས་ཤིང་།
དེའི་རིན་གྱིས་མེ་ཏོག་ལྡུམ་ར་ཡོད་པའི་ཁང་པ་ཆུང་ཆུང་ཞིག་ཉོས། ཁང་བདག་དེ་ནི་སྔོན་
མར་ཞིང་པ་ཞིག་ཡིན་མོད། འོན་ཏེ་ད་ལྟ་གྲོང་ཁྱེར་དུ་གཞིས་བཟུང་ཡོད།
གྲོང་གསེབ་ཏུ་ངལ་རྩོལ་པ་དཀོན་ཡང་ཁང་པ་ཤིན་ཏུ་མང་བས། གྲོང་གསེབ་ཏུ་འཚོ་
བ་རོལ་རྒྱུ་ནི་ཁོ་གཉིས་ཀ་མིག་སྔའི་གནས་བབ་ལ་གཡོལ་བའི་ཐབས་ལམ་ཉག་གཅིག་ཏུ་
གྱུར། གལ་སྲིད་གནས་འདིར་ཡོང་ནས་སོ་ནམ་གྱི་ལས་ལ་འཇུག་འདོད་པའམ་སིལ་ཏོག་
ར་བ་རུ་ལས་ཀ་བྱེད་འདོད་མཁན་ཞིག་ཡིན་ཕྱིན། གནས་འདིའི་མི་རྣམས་ཀྱིས་གང་དེའི་
སྔོན་མའི་ཆབ་སྲིད་ཀྱི་ལོ་རྒྱུས་སོགས་ལ་འཛེམ་དོགས་ཡེ་ནས་མི་བྱེད་ལ། ཕྲག་དོག་དང་
ཀོ་ལོང་ནི་དེ་བས་ཀྱང་མེད།
གནས་འདི་རུ་ཐུར་བཟས་རྣམ་ཀུན་སྐྱིད་སྣང་འགོག་མེད་ཅིག་ཚོར་ཡོང་སྟེ། མོ་གཞི་
ནས་གྲོང་ཁྱེར་དང་ཁ་གྱེས་སོང་བ་རེད་ལ། ཆང་རག་གིས་མྱོས་ཤིང་འབོག་པའི་ར་རོ་བ་
དག་གིས་ཁེངས་པའི་ཆང་ཁང་དང་ཡང་རིང་དུ་གྱེས་པ་རེད། ད་དུང་ལུས་སྨད་ཀྱི་དྲི་མ་
ཁ་བོ་ཐའོ་མཱ་སིའི་སྐྲ་གསེབ་ལ་སྒོ་བའི་བུད་མེད་ཆ་མེད་དེ་དག་དང་ཡང་རིང་དུ་གྱེས་ཐུབ་
པར་མ་ཟད། གནས་འདིར་ཉེན་རྟོག་པར་ཡང་ཁོ་གཉིས་ཀྱི་གླགས་འཚོལ་བའི་གོ་སྐབས་
ཡེ་ནས་མེད། ཐུར་བཟའི་ཕྱིར་དྲན་དུ། བཟོ་བོ་དང་འབྲེལ་བའི་དོན་དག་དེ་དང་ཕེ་ཐུན་
རི་ཟོམ་གྱི་བྱུང་བ་དེ་གཉིས་ད་ནི་གཞི་ནས་གཅིག་ཏུ་འདྲེས་ཟིན་པས། མོས་གང་ནི་རྨི་
ལམ་དང་གང་ནི་དོན་དངོས་ཡིན་པའི་ཐད་ལ་ཆ་འཇོག་ཅི་ཡང་མི་རྙེད་པའི་ཚོད་རེད།
(གཞན་ཡང་། བཟོ་བོ་གང་དེས་དངོས་གནས་གསང་བའི་ཉེན་རྟོག་པར་བྱ་བ་སྒྲུབ་ཀྱིན་
ཡོད་དམ། ཡོད་ཀྱང་སྲིད་ལ་མེད་ཀྱང་ངེས། གང་ལྟར། སྐྱེས་པ་ཁ་ཅིག་གིས་ནི་རྣམ་ཀུན་
མི་གཞན་གྱི་ཁང་པ་གཡར་ཏེ་ལྐོག་ནས་བུད་མེད་གང་མང་ཞིག་ལ་དུས་འདེབས་ཀྱི་ཡོད་
པར་མ་ཟད། བུད་མེད་གཅིག་ལ་ཐེངས་གཉིས་སུ་ཉལ་འདོད་ཀྱང་མེད་པར་བཤད)
དེར་བརྟེན། ད་ལྟ་ཐུར་བཟས་དངོས་གནས་སྐྱིད་སྣང་ངེས་ཅན་ཞིག་ཚོར་གྱི་ཡོད།
མོའི་སེམས་སུ་ད་ནི་རང་ཉིད་གཞི་ནས་དམིགས་ཡུལ་དུ་བསླེབས་ཡོད་ཨང་སྙམ་སྟེ། ད་
ལྟ་ཐའོ་མཱ་སི་མོ་དང་མཉམ་དུ་ཡོད་པར་མ་ཟད། ཁོ་གཉིས་གཅིག་པུ་ལས་མེད། ཁོ་གཉིས་
གཅིག་པུ་ཞེས་པ་འདི་ཁོ་བོས་ཞིབ་ཏུ་གླེང་འོས་ཏེ། ཁོ་གཉིས་ད་ལྟ་མི་ཚོགས་དང་ལོགས་
སུ་གྱེས་ཏེ་ཁེར་ཁྱིམ་གྱི་ཚུལ་དུ་སྡོད་ཅིང་། སྔོན་མའི་གྲོགས་པོ་རྙིང་བ་དང་ངོ་ཤེས་རྙིང་
བ་དག་གི་འབྲེལ་བའང་རྩ་ནས་བཅད་ཟིན། ཁོ་གཉིས་དང་སྔོན་མའི་འཚོ་བའི་བར་
གྱི་འབྲེལ་ཐག་དུམ་བུར་བཅད་པ་ནི་ཁེ་གྲི་ཞིག་གིས་རས་ཡུག་ཅིག་ཚལ་བ་གཉིས་སུ་
གཏུབས་པ་དང་ཡོངས་སུ་མཚུངས། དེ་ལྟ་མོད་ཀྱང་། ཁོ་གཉིས་སོ་ནམ་པ་དག་ལ་འབྲེལ་
འདྲིས་བྱ་རྒྱུར་དགའ་ཞིང་བྲོད་དེ། རྣམ་ཀུན་སོ་ནམ་པ་དག་དང་མཉམ་དུ་ངལ་རྩོལ་བྱེད་
ཅིང་། སྐབས་སྐབས་སུ་ཁོ་ཚོའི་ཁྱིམ་ལ་འགྲོ་བའམ། ཡང་སྐབས་སྐབས་སུ་ཁོ་ཚོ་རང་ཁྱིམ་
དུ་མགྲོན་ལ་འབོད་ཀྱིན་ཡང་ཡོད།
ཉིན་དེར། ཐུར་བཟའ་ཆུ་ཚན་ཅན་གྱི་མཁར་གྲོང་ཆུང་ངུ་དེ་རུ་མཉམ་ལས་ཁང་གི་
ཀྲུའུ་ཞིར་ཕྲད་དུས། མཁར་གྲོང་ཆུང་ངུ་དེའི་སྲང་ལམ་ཡོད་ཚད་ཀྱི་མིང་ཨུ་རུ་སུའི་མིང་
དུ་བསྒྱུར་འདུག་པ་མཐོང་། ཏག་ཏག་ཉིན་དེར། ཐུར་བཟའི་སྣང་ངོར་མོས་དཔེ་དེབ་གང་
ཞིག་ནས་མཐོང་བའམ་མེས་པོ་གང་ཞིག་གི་ཞལ་སྒོ་ནས་ཐོས་པའི་གྲོང་གསེབ་ཀྱི་ལྗོངས་
བཀོད་ཅིག་ཤར་འོངས་ཏེ། དེ་ནི་དུས་བདེ་གནས་འཇམ་གྱི་འཇིག་རྟེན་ཞིག་རེད་ལ། མི་
ཚང་མ་ཐུན་མོང་གི་ཁེ་ཕན་དང་གཅིག་གྱུར་གྱི་གོམས་སྲོལ་ཞིག་ཏུ་འཚོ་བཞིན་པར་མ་
ཟད། མཉམ་གཅིག་ཏུ་འདུས་ཏེ་ཁྱིམ་གཞི་ཆེན་པོ་ཞིག་ཏུ་ཆགས་འདུག རྣམ་ཀུན་གཟའ་
སྤེན་པའི་སྐབས་སུ། གྲོང་ཚོའི་འགྲོན་ཁང་གི་ཚོམས་ཆེན་དུ་རོལ་མོའི་ཚོགས་པ་ཞིག་
འོངས་ནས་རོལ་ཆ་དཀྲོལ་ཞིང་གྲོང་མི་ཡོད་ཚད་དེར་འདུས་ནས་གར་ལ་འཇུག་པར་བྱེད།
གཟའ་ཉི་མར་བསླེབས་ཙ་ན། མི་རྣམས་ཆོས་ཁང་དུ་སྨོན་ལམ་འདེབས་པར་འགྲོ་ཞིང་།
དེའི་མཇུག་ཐོགས་སུ་སྐྱེས་པ་དག་གིས་ཆུང་མ་ཁྱིམ་དུ་བསྐྱུར་རྗེས་གྲོང་ཚོའི་འགྲོན་ཁང་
དུ་འཛོམ་པར་བྱེད།
ཡིན་ཡང་། གུང་ཁྲན་རིང་ལུགས་ཀྱི་ལམ་ལུགས་སུ་ཚུད་པའི་གྲོང་ཚོ་འདི་དང་ཐུར་
བཟའི་བག་ཆགས་སུ་ཡོད་པའི་གནའ་བོའི་གྲོང་ཚོ་དེ་གཉིས་ལ་ཁྱད་པར་ངེས་ཅན་ཞིག་
འདུག སྔོན་མའི་ཆོས་ཁང་དེ་ད་ནི་ཀུང་ཧྲེ་གཞན་ཞིག་གི་མངའ་ཁོངས་སུ་གྱུར་ཡོད་པས་
དེ་རུ་འགྲོ་མཁན་གཅིག་ཀྱང་མེད་ལ། གྲོང་ཚོའི་འགྲོན་ཁང་དེའང་ད་ལྟ་གཞུང་ལས་ཁང་
དུ་བཅོས་འདུག་པས། ད་ནི་སྐྱེས་པ་ཚོས་གང་ཞིག་ཏུ་ལྦེ་རག་བཏུང་བར་འགྲོ་དགོས་མིན་
ཡང་ཤེས་ཀྱི་མི་འདུག ན་གཞོན་དག་ཀྱང་གང་ཞིག་ཏུ་ཞབས་བྲོ་འཁྲབ་ཏུ་འགྲོ་བར་ཆ་
འཇོག་ཅི་ཡང་མི་འདུག ཆོས་ལུགས་ཀྱི་དུས་ཆེན་ལ་རོལ་མི་ཆོག་ཅིང་། གཞུང་ཕྱོགས་
ཀྱི་དུས་ཆེན་གྱིས་མི་རྣམས་ལ་སྤྲོ་བ་ཅི་ཡང་བསྐྱེད་མི་ནུས། གྲོང་ཚོ་དང་ཆེས་ཉེ་བའི་གློག་
བརྙན་ཁང་ཡང་སྤྱི་ལེ་ཉི་ཤུ་ལྷག་གིས་ཆོད་པའི་གྲོང་ཁྱེར་དུ་ད་གཟོད་ཡོད་པས། ཉིན་མོའི་
ངལ་རྩོལ་གྱི་སྐབས་སུ་མི་རྣམས་ཀྱིས་ཕན་ཚུན་ལ་ཁ་རེ་གྲགས་པ་ཙམ་ལས་སྨྲ་བ་ཆེར་
མེད་ལ། བར་སྐབས་ཀྱི་ངལ་གསོ་ལ་བསླེབས་ཚེ་ད་གཟོད་ཕན་ཚུན་གྱི་བར་དུ་སྐད་ཆ་རེ་
ལབ་པར་བྱེད། ལས་ཀ་གྲོལ་ནས་ཕྱིར་སོ་སོའི་ཁྱིམ་དུ་ལོག་རྗེས། མི་ཚང་མ་ནང་དུ་འཛུལ་
ནས་སྡོད་པ་ལས་ཕྱིར་འབུད་མཁན་གཅིག་ཀྱང་མེད། འོན་ཏེ། ཁྱིམ་ཆས་ནི་དེང་རབས་
ཅན་གྱི་ཁྱིམ་ཆས་གསར་པ་འབའ་ཞིག་རེད། ཡིན་ཡང་། དེ་ལས་ཀྱང་བཟོད་དཀའ་བའི་དྲི་
མ་ཁ་མོ་ཞིག་མནམས་ཡོང་། ཁོ་ཚོའི་མིག་ཟུང་ནམ་ཡང་འོད་དུ་འཚེར་བའི་བརྙན་འཕྲིན་
གྱི་འཆར་ཤེལ་ལ་ཅེར་འདུག་པ་ལས་ཁྱིམ་ཚང་ཕན་ཚུན་བར་འགྲོ་འོང་ཡང་མི་བྱེད་ཅིང་།
དགོང་ཟས་ཀྱི་སྔོན་ལ་ཁྱིམ་མཚེས་སུ་ཕྱིན་ནས་ཁ་བརྡ་བྱེད་མཁན་ཞིག་ཀྱང་ཧ་ཅང་
མཐོང་དཀའ་བའི་ཚོད་རེད། མི་སུ་ཞིག་ཡིན་ཡང་གྲོང་ཁྱེར་དུ་ཕྱིན་ནས་གཞིས་འཛིན་
པར་ཡིད་སྨོན་བྱེད་ཅིང་། ཞིང་གྲོང་གི་འཚོ་བ་ཐ་མལ་པ་དེས་ཁོ་ཚོའི་དང་བ་འདྲེན་ཐུབ་
ཀྱི་མི་འདུག
ཡང་གཅིག་བཤད་ན། མི་སུ་ཡང་ཞིང་གྲོང་དུ་འདུག་མ་འདོད་པའི་དབང་གིས་ད་
གཟོད་རྒྱལ་ཁབ་ཀྱིས་ཞིང་གྲོང་ལ་དོ་དམ་བྱ་མ་ནུས་པ་ཡིན་ཡང་སྲིད། ནམ་ཞིག་ཞིང་པ་
རྣམས་ས་གཞིའི་བདག་པོ་མིན་པར་གཞན་གྱིས་སོ་ནམ་གྱི་ལས་ལ་གླས་པའི་ལས་བཟོ་བ་
ཙམ་ཞིག་ཏུ་གྱུར་པའི་སྐབས་སུ། ཁོ་ཚོ་ཕ་གཞིས་སྒོར་མོ་འདི་དང་རང་ཉིད་ཀྱི་ལས་ཀ་
གང་དེར་འདང་རྩིས་དེ་ཙམ་མེད་པར་འགྱུར་ལ། སྐབས་དེར་ཁོ་ཚོར་ཅི་ཡང་མེད་པས་ཅི་
ཞིག་ཤོར་དོགས་ཀྱི་དངངས་སྐྲག་ཀྱང་ཡེ་ནས་མེད། འདི་ལྟར་སྣང་ལ་མ་ངེས་པའི་ཚུལ་
དུ་བསྐྱུར་བའི་གླགས་གང་ཞིག་གིས་ཞིང་གྲོང་དུ་དེ་ལས་ལྡོག་སྟེ་རང་དབང་དང་བདག་
དབང་ངེས་ཅན་ཞིག་ཀྱང་ཐོབ་ཡོད་དེ། མཉམ་ལས་ཁང་གི་ཀྲུའུ་ཞི་དེའང་བཙན་ཤེད་ཀྱིས་
མངགས་པ (གྲོང་ཁྱེར་གྱི་མགོ་ཁྲིད་དང་མི་འདྲ་བར)མིན་པར་ཞིང་པ་མང་ཚོགས་དང་
ལངས་ཕྱོགས་གཅིག་ལ། ཞིང་པ་མང་ཚོགས་ཀྱིས་བདམས་ཏེ་བསྐོས་པ་རེད།
འདི་གའི་མི་ཚང་མ་བྱེས་སུ་འགྲོ་བར་ཞོགས་ལངས་ཏེ་ཡོད་པས། ཐུར་བཟའ་དང་
ཐའོ་མཱ་སི་གཉིས་ལ་ད་གཟོད་གྲོང་ཚོ་འདིར་དམིགས་བསལ་གྱི་གོ་གནས་ཤིག་ཡོད་པར་
གྱུར། ཁོ་གཉིས་ནི་རང་མོས་རང་འཐད་ཀྱིས་གནས་འདིར་འོངས་པ་ཡིན། མི་གཞན་དག་
གིས་ཐ་ན་ཉེ་འགྲམ་གྱི་གྲོང་བརྡལ་དུ་ཉིན་གཅིག་ཙམ་ལ་སྡོད་རྒྱུ་བྱུང་ན་ཅི་མ་རུང་སྙམ་
པའི་སྐབས་སུ།
ཐུར་བཟའ་དང་ཐའོ་མཱ་སི་གཉིས་ཀས་གྲོང་ཚོ་རུ་སྡོད་ཅི་ཐུབ་བྱེད་བཞིན་
ཡོད་པས། རིང་བོ་མ་སོང་བར་ཁོ་གཉིས་གྲོང་མི་ཡོངས་ལ་འདྲིས་ཤིང་། ཐ་ན་སྔོན་མའི་
གྲོང་མི་དག་ལས་ཀྱང་མི་རྣམས་ཁོ་གཉིས་ལ་འདྲིས་ཤིང་གོམས་པ་ཞིག་ཏུ་གྱུར།
མཉམ་ལས་ཁང་གི་ཀྲུའུ་ཞི་དེ་ཁོ་གཉིས་ཀའི་གྲོགས་པོ་བཟང་ཤོས་སུ་གྱུར། ཀྲུའུ་ཞི་
གཉེན་བསྒྲིགས་ཟིན་པར་མ་ཟད་ཕྲུ་གུའང་བཞི་སྐྱེས་འདུག ཁོ་ཚང་ལ་ཕག་པ་ཞིག་
ཡོད་པ་དེ་ཁྱི་ཞིག་གི་ཚུལ་གྱིས་གསོ་བཞིན་འདུག་ལ་མུ་ཧྥེ་སི་ཏོ་ཞེས་པའི་མིང་ཞིག་ཀྱང་
བཏགས་འདུག མུ་ཧྥེ་སི་ཏོ་ནི་གྲོང་ཚོ་ཧྲིལ་བོའི་གཟི་བརྗིད་དང་རྩེད་ཆས་ལྟ་བུར་གྱུར་
ཡོད་དེ། དེས་ནི་བདག་པོའི་ཁར་ཉན་པར་མ་ཟད་གཙང་སྦྲ་ལ་དགའ་ཞིང་། ལུས་ཧྲིལ་པོའི་
ཤ་མདོག་གློ་དམར་ལ་གོམ་ཆུང་སྤོས་ཏེ་འགྲོ་བར་བྱེད་པས། ཉྭ་ཤ་སྦོམ་པའི་བུད་མེད་ཅིག་
གིས་ཀོ་ལྷམ་རྟིང་རིང་ཞིག་གྱོན་ཏེ་འགྲོ་བཞིན་པ་དང་གཉིས་སུ་མེད།
ཁི་རེན་ནུས་ཀྱིས་ཆེས་ཐོག་མར་མུ་ཧྥེ་སི་ཏོ་མཐོང་དུས། རེ་ཞིག་ཅི་ཞིག་བྱ་དགོས་
པའང་མི་ཤེས་པར་གྱུར་ལ། མུ་ཧྥེ་སི་ཏོའི་མཐའ་བསྐོར་ནས་ཡང་ནས་ཡང་དུ་སྣོམ་ཙམ་
སྣོམ་ཙམ་བྱས་འོངས། འོན་ཏེ། མོས་རིངས་པ་རིངས་པར་མུ་ཧྥེ་སི་ཏོ་དང་མཛའ་གཅུགས་
ཀྱི་འབྲེལ་བ་ལེགས་པོ་ཞིག་འཛིན་ཐུབ་པར་གྱུར་ཅིང་། མོ་ནི་གྲོང་ཚོའི་ནང་གི་ཁྱི་ཡོད་
ཚད་ལས་ཀྱང་མུ་ཧྥེ་སི་ཏོ་ལ་དགའ་བར་གྱུར། གྲོང་ཚོའི་ནང་གི་ཁྱི་དེ་དག་ནི་རྣམ་ཀུན་ཁྱི་
ཁུང་གི་སྒོ་འགྲམ་དུ་བཏགས་ཤིང་། དོན་མེད་ངང་ཟུག་སྐད་བར་མེད་དུ་བརྒྱབ་འོངས་པས།
ཁི་རེན་ནུས་ཀྱིས་ཁྱི་དེ་ཚོར་མཐོང་ཆུང་བྱེད་བཞིན་ཡོད། ཁི་རེན་ནུས་ནི་གཞན་དང་མི་
མཚུངས་པ་དག་ལ་དགའ་ཞིང་། དེའང་ཞིབ་ཏུ་བཤད་ན་ཁི་རེན་ནུས་ཀྱིས་མུ་ཧྥེ་སི་ཏོ་དང་
མོ་གཉིས་ཀའི་མཛའ་བརྩེ་དེ་ཧ་ཅང་གཙིགས་ཆེན་དུ་འཛིན་གྱིན་ཡོད་པ་རེད།
མཉམ་ལས་ཁང་གི་ཀྲུའུ་ཞིས་རང་ཉིད་ཀྱིས་སྔོན་མའི་ཕྱི་ནད་ཚན་ཁག་གི་སྨན་པ་
འདིར་གྲོགས་དན་ཕྲན་བུ་རེ་བགྱི་ཐུབ་པ་ལ་དགའ་བ་སྒོམ་གྱི་ཡོད་ཅིང་། དེ་དང་ཆབས་
ཅིག་རང་ཉིད་ཀྱིས་རོགས་ཆེན་པོ་ཞིག་མ་ལྕོགས་པར་ཡང་སེམས་ཁྲེལ་བྱེད་བཞིན་མཆིས།
ཐའོ་མཱ་སི་ཟོག་འདྲེན་རླངས་འཁོར་གྱི་ཁ་ལོ་པར་གྱུར་རྗེས། ཁོའི་ལས་ཀ་ནི་ཞིང་པ་རྣམས་
རླངས་འཁོར་དུ་དྲུད་ནས་ཞིང་ས་རུ་བསྐྱལ་བའམ། གྲོང་ཚོའི་དངོས་ཟོག་སྐྱེལ་འདྲེན་བྱ་
རྒྱུ་དེ་ཡིན།
མཉམ་ལས་ཁང་ལ་ཕྱུགས་གསོ་ར་བའི་ཐོག་ཁང་ཆེན་པོ་བཞི་དང་བ་མོ་བཞི་བཅུ་
ལྷག་ཤོང་བའི་ཕྱུགས་ར་ཆུང་ངུ་ཞིག་ཡོད། བ་མོ་དེ་དག་གི་རྫི་བོ་ནི་ཐུར་བཟའ་ཡིན་ལ། མོ་
ཉིན་རེར་ཐེངས་གཉིས་ལ་བ་རྫིར་འགྲོ་དགོས་ཀྱི་ཡོད། སྤྱིར་ན་རྩྭ་སའང་ཉེ་འདབས་སུ་
ཡོད་པས་བ་མོ་འཚོ་བར་དཀའ་ལས་ཆེར་མེད་མོད། འོན་ཏེ། རྩྭ་ས་དེ་རུ་ཆེད་དུ་གཟན་རྩྭ་
འབྲེག་གིན་ཡོད་པས། ཐུར་བཟས་བ་མོ་དག་ཉེ་འཁོར་གྱི་རི་མགོ་སོགས་སུ་མི་འདེད་ཀ་
མེད་བྱུང་། བ་ཁྱུས་རྩྭ་ཆུ་བསྙེགས་ནས་ཕྱོགས་ཕྱོགས་སུ་བུད་འགྲོ་ལ། ཐུར་བཟའ་ཡང་ཁོ་
ཚོའི་རོལ་དུ་འབྲངས་ཏེ་ལོ་གཅིག་གི་ཡུན་ལ་རི་གྲོང་འདིའི་འདབས་འབྲེལ་ཀུན་ཏུ་རང་
ཉིད་ཀྱི་རྐང་རྗེས་བཀོད་ཡོད། སྔོན་མར་གྲོང་ཁྱེར་དུ་ཡོད་པ་ནང་བཞིན་མོའི་ལག་ཏུ་ནམ་
ཡང་དཔེ་དེབ་ཅིག་བསྣམས་ཏེ་ཡོད་ཅིང་། བ་རྫི་རུ་བསླེབས་མ་ཐག ལམ་སང་དཔེ་དེབ་
ཀྱི་ཁ་ཕྱེས་ནས་ཀློག་ལ་འཇུག་པར་བྱེད།
ཁི་རེན་ནུས་རྟག་པར་མོ་དང་མཉམ་དུ་ཡོད། ལན་རེར་བ་དྲུས་མ་ཆུང་ངུ་ཞིག་པྲ་
ཆལ་དང་བཅས་བ་ཁྱུ་ནས་འབྲོ་བར་རྩོམ་དུས། ཁུ་རེན་ནུས་ཀྱིས་འཕྲལ་མར་ཟུག་སྐད་
ཕྱོ་ཕྱོ་རུ་རྒྱག་བཞིན་དེ་ཉིད་བདས་ཏེ་འགྲོ་ཞིང་། ཕར་བལྟས་ཚོད་དུ་མོ་ལས་དེར་ཤིན་ཏུ་
དགའ་བ་འདྲ། ཁོ་གསུམ་ལས་ཆེས་སྐྱིད་པ་ནི་ཁི་རེན་ནུས་རེད། “དུས་ཚོད་ཀྱི་བཀོད་
འདོམས་པ” འདིའི་ལས་ཀ་ལ་སྔོན་མར་འདི་འདྲའི་མཐོང་ཆེན་ཞིག་ཡེ་ནས་བྱས་མྱོང་
མེད། གནས་འདི་གའི་འཚོ་བ་ལ་གནས་སྐབས་ཀྱི་འགྱུར་ལྡོག་ཆེར་མེད་པས། ཐུར་བཟའ་
དང་ཐའོ་མཱ་སི་གཉིས་ཀྱི་འཚོ་བའི་དུས་ཚོད་ཀྱི་འགྱུར་ལྡོག་དང་ཁི་རེན་ནུས་ཀྱི་དུས་ཚོད་
ཀྱི་འགྱུར་ལྡོག་ཕལ་ཆེར་གཅིག་ཏུ་ཁེལ་ཡོད།
ཉིན་ཞིག་ལ། གུང་ཚིགས་ལ་རོལ་རྗེས(སྐབས་འདིར། ཁོ་གཉིས་ལ་ཆུ་ཚོད་གཅིག་
ལྷག་གི་ཁོམ་ལོང་གི་དུས་ཚོད་ཡོད)ཁོ་གཉིས་ཁི་རེན་ནུས་དང་སྟབས་གཅིག་ཏུ་ཁང་པའི་
ལྟག་རྒྱབ་ཀྱི་རི་ལྡེབས་སུ་འཆམ་འཆམ་ལ་སོང་།
“ཁི་རེན་ནུས་ཀྱི་རྒྱུག་སྟངས་དེ་ངའི་བློར་འབབ་ཀྱི་མི་འདུག” ཐུར་བཟས་འདི་
ལྟར་བཤད་བྱུང་།
ཁི་རེན་ནུས་ཕར་བརྒྱུགས་ཙམ་བྱས་ཚེ་གཡོན་རྐང་ཅུང་ཟད་འཐེང་གིན་འདུག་པས།
ཐའོ་མཱ་སིས་ལུས་པོ་སྒུར་ནས་ཁི་རེན་ནུས་ཀྱི་སུག་པར་རེག་རེག་ཙམ་བྱས་པ་ན། མོའི་
གཡོན་རྐང་གི་བརླ་ཐོག་ཏུ་སྐྲངས་པ་ཆུང་ངུ་ཞིག་འབུར་འདུག
ཕྱི་ཉིན། ཐའོ་མཱ་སིས་ཁི་རེན་ནུས་ཟོག་འདྲེན་རླངས་འཁོར་དུ་བཞག་ཅིང་རང་གི་
འཁྲིས་སུ་སྡོད་དུ་བཅུག་སྟེ་ཉེ་འདབས་ཀྱི་གྲོང་ཚོ་ཞིག་གི་ཕྱུགས་ནད་སྨན་པའི་དྲུང་དུ་
བསྐྱལ། བདུན་ཕྲག་གཅིག་འགོར་བའི་རྗེས་སུ་ཁོ་ཡང་བསྐྱར་ཁི་རེན་ནུས་ལ་བལྟ་རུ་སོང་
ལ། ཕྱིར་ལོག་རྗེས་ཁི་རེན་ནུས་ལ་སྐྲན་ནད་ཅིག་གིས་བཏབ་འདུག་པའི་གནས་ཚུལ་དེ
ཐུར་བཟའ་ལ་བཤད།
དེ་ནས་ཉིན་གསུམ་ཙམ་སོང་རྟིང་། ཐའོ་མཱ་སིས་ཕྱུགས་ནད་སྨན་པའི་རམ་འདེགས་
ལས་ཁི་རེན་ནུས་ལ་གཤག་བཅོས་བྱས་པ་རེད། ཁོས་ཁི་རེན་ནུས་ཕྱིར་རང་ཁྱིམ་དུ་ཁྱེར་
འོངས་དུས་མོའི་སྦྲིད་སྨན་ད་དུང་དྭངས་མི་འདུག་ལ། ས་གདན་དུ་ཀུམ་པོར་ཉལ་ཞིང་
མིག་ཟུང་ཕྱེས་ཏེ་འཁུན་བུ་འབྱིན་གྱིན་འདུག མོའི་བརླ་ཐོག་གི་སྤུ་ཡོད་ཚད་བཞར་
འདུག་པ་དེ་རུ་ཁབ་ཚུགས་དྲུག་ཙམ་བླངས་པའི་རྨ་ཁ་ཞིག་མཐོང་ཐུབ།
ཅུང་ཟད་འགོར་རྗེས། མོ་འཕག་འཚག་བྱེད་བཞིན་ལང་གྲབས་བྱས་མོད། འོན་ཏེ་
སླར་འགྱེལ་སོང་།
“གལ་སྲིད་མོ་གཏན་ནས་འགྲོ་མ་ཐུབ་ཚེ་ཅི་ཞིག་བྱ་ཨང་།” ཐུར་བཟའ་ཅུང་བརྟབས་
པར་གྱུར།
“སེམས་ཁྲེལ་མ་བྱེད། མོ་ད་དུང་སྦྲིད་སྨན་གྱིས་བཟི་ནས་ཡོད་པ་རེད།” ཐའོ་མཱ་
སིས་འདི་ལྟར་ལབ་བྱུང་།
ཐུར་བཟས་མོ་པང་དུ་ལེན་བསམས་མོད། འོན་ཏེ། ཁི་རེན་ནུས་ཀྱིས་མཆེ་བ་གཙིགས་
ཐེངས་གཅིག་གིས་མོར་རྨུག་གྲབས་བྱས་བྱུང་། ཁི་རེན་ནུས་ཀྱིས་མོར་རྨུགས་པ་འདི་ནི་
“མོས་ཁྱོད་སུ་ཞིག་ཡིན་པ་མ་ཤེས་པ་རེད། མོས་ཁྱོད་རང་ངོས་མ་ཟིན་པ་རེད།” ཐའོ་
ཐེངས་དང་པོ་ཡིན།
མཱ་སིས་དེ་ལྟར་བཤད།
ཁོ་གཉིས་ཀས་ཁི་རེན་ནུས་མལ་ཁྲིའི་འདབས་སུ་བསྙལ་བ་ན། ཅང་མ་འགོར་བར་མོ་
གཉིད་ལོག་ཅིང་། ཁོ་གཉིས་ཀྱང་གཉིད་དུ་ཡུར།
ཕལ་ཆེར་ནམ་གུང་གི་ཆུ་ཚོད་གསུམ་པ་ཙམ་ལ། ཁི་རེན་ནུས་ཀྱིས་གློ་བུར་དུ་ཁོ་
གཉིས་གཉིད་ལས་དཀྲོགས་ཤིང་། རྔ་མ་དབྱུག་བཞིན་དུ་ཐུར་བཟའ་དང་ཐའོ་མཱ་སི་གཉིས་
ཀྱི་སྟེང་ལ་རྐང་བཅག་ཡང་ཡང་བྱས་འོངས། དེའི་མུར་མོ་ཤེད་ཤུགས་ཡོད་རྒུས་ཁོ་གཉིས་
ཀྱི་སྟེང་ལ་འགོས་ཡོང་ལ། འགོ་སྟངས་དེར་དྲག་ཤུལ་གྱིས་ཁེངས་ཤིང་མཚམས་འ
འདོད་པའི་ཉམས་ཤིག་མངོན་འདུག
ས་འཇོག་མི་
འདིའང་མོས་ཆེས་ཐོག་མར་ཁོ་གཉིས་གཉིད་ལས་བསླངས་པ་ཡིན་ཏེ། སྔོན་མར་ཁོ་
གཉིས་ལས་གཅིག་གཉིད་ལས་སད་མེད་ཚེ་ཁི་རེན་ནུས་མལ་ཁྲི་རུ་འགོ་མི་ཕོད།
འོན་ཏེ་ཐེངས་འདིར། ནམ་གུང་ཙམ་ལ་དབང་ཤེས་སླར་སོས་རྗེས་ཁི་རེན་ནུས་
དགའ་དྲགས་ནས་རང་ཉིད་ཀྱི་ཡོད་ཚད་རང་དབང་ན་མེད་པར་གྱུར། སྔོན་ཏག་ཏག་ལ་
རང་ཉིད་རྒྱང་རིང་གི་གནས་གང་ཞིག་ཏུ་སོང་ཡོད་མེད་ཅི་ཆ་ཨང་། ད་དུང་གདོན་འདྲེ་
གང་ཞིག་ལ་ཕྲད་ཡོད་མེད་ཀྱང་སུས་ཤེས། གང་ལྟར། ད་ནི་མོས་རང་ཉིད་ཁྱིམ་དུ་ཡོད་པ་
ཚོར་ལ། ད་དུང་སྙིང་ཉེ་བའི་མི་དེ་གཉིས་ཀྱང་ངོས་ཟིན་པས། མོས་ཁོ་གཉིས་ལ་རང་ཉིད་
ཀྱི་དགའ་བ་འབུམ་གྱིས་བརྟས་པའི་ཚོར་འདུ་སྟོན་འདོད་ཅིང་། རང་ཉིད་ཕྱིར་རང་ཁྱིམ་
དུ་ལོག་ཅིང་ཡང་བསྐྱར་གསོན་ཐུབ་པར་ཡང་དགའ་མགུས་ཁེངས།
《འཇིག་རྟེན་ཆགས་ཚུལ》གྱི་གླེང་བསླངས་མ་ཐག དཀོན་མཆོག་གིས་མི་བསྐྲུན་པ་
ནི་གང་དེར་འདབ་ཆགས་དང་ཉ་རིགས། དུད་འགྲོ་སོགས་ལ་དབང་བྱེད་དུ་འཇུག་པའི་
ཆེད་ཡིན་ཚུལ་སྨྲས་ཡོད། འོན་ཏེ། 《འཇིག་རྟེན་ཆགས་ཚུལ》ནི་མིས་བྲིས་པ་ཡིན་གྱི་རྟ་
སོགས་དུད་འགྲོ་གང་རུང་ཞིག་གིས་བྲིས་པ་མིན་པས། དཀོན་མཆོག་གིས་ཡང་སྙིང་མིའི་
རིགས་ལ་འགྲོ་བ་གཞན་དག་ལ་དབང་བསྒྱུར་དུ་འཇུག་དགོས་པར་དགོངས་ཡོད་མེད་ནི་
ཅིས་ཀྱང་ཁ་ཚོན་གཅོད་དཀའ་བ་ཞིག་རེད། དེ་ལས་ལྡོག་སྟེ། མིའི་རིགས་ཀྱིས་དཀོན་
མཆོག་ཅེས་པ་ཞིག་བློ་བཅོས་ཀྱིས་རང་ཉིད་ཀྱིས་རྟ་ནོར་སོགས་དུད་འགྲོ་ཀུན་ལ་དབང་
བྱེད་པ་དེ་ཚུལ་མཐུན་ཁུངས་ཐུབ་ཅིག་ཏུ་བསྒྲུབས་པ་ཡིན་ཡང་སྲིད། རེད་ཨང་། ཏག་ཏག་
ཤ་བ་ཞིག་གམ་བ་དྲུས་མ་ཞིག་གསོད་པའི་ཁེ་དབང་གི་ཐད་ནས་མིའི་རིགས་ཧྲིལ་བོའི་ལྟ་
ཚུལ་གཅིག་ཏུ་བབས་ཡོད་ལ། ཐ་ན་དམར་པོ་ཁྲག་གི་འཁོར་ལོ་བསྐོར་བའི་རྩོད་ལྡན་གྱི་
དུས་སུའང་དེ་བཞིན་ནོ།
ཁེ་དབང་འདི་ནི་ང་ཚོས་ནམ་ཡང་ཅིས་ཀྱང་འདི་འདྲ་ཞིག་ཡིན་དགོས་པར་
བསམས་ཡོད་དེ། རྒྱུ་མཚན་ང་ཚོས་རང་ཉིད་ནི་མཐོ་རིམ་གྱི་སྲོག་ཆགས་ཤིག་ཏུ་བརྩིས་
ཡོད་པས་རེད། འོན་ཏེ། རྒྱ་ལ་མིའི་རིགས་དང་དུད་འགྲོ་སོགས་ལ་མི་གཏོགས་པའི་ཕ་
རོལ་པོ་གང་ཞིག་རོལ་རྩེད་འདིར་ཞུགས་པའི་དབང་དུ་བཏང་ན། ད་ནི་གནས་བབ་
འདིར་འགྱུར་ལྡོག་ངེས་ཅན་ཞིག་འབྱུང་ངེས་ཏེ། དཔེར་ན། གོ་ལ་གཞན་ཞིག་གི་འགྲོ་བ་
ཞིག་གིས “བདག་གིས་ཁྱོད་རང་གོ་ལ་གཞན་གྱི་འགྲོ་བ་མ་ལུས་པའི་བདག་པོར་བསྐོས་
པ་ཡིན” ཞེས་པའི་དཀོན་མཆོག་གི་བཀའ་ལུང་ཞིག་བསྣམས་ཏེ་བསླེབས་པ་ཡིན་ན།
《འཇིག་རྟེན་ཆགས་ཚུལ》དུ་གསལ་བོར་བསྟན་པའི་དོན་དེའང་ཅིས་ཀྱང་དོགས་པའི་
གཞི་རུ་འགྱུར་སྲིད་ལ། མིའི་རིགས་ཀྱང་སྐར་མ་མིག་དམར་གྱི་འགྲོ་བ་དག་གིས་ཤིང་
རྟ་འདྲེན་བྱེད་དུ་འཁོལ་སྲིད་པར་མ་ཟད། དགུ་ཚིགས་སྐྱ་མོའི་འགྲོ་བ་དག་གིས་ལྕགས་
དབྱུག་ལ་བསྟར་ཏེ་མེ་ལ་བསྲེགས་ནས་ཟས་སུ་བྱེད་ཀྱང་སྲིད། སྐབས་དེར་བསླེབས་ཚེ། མི་
དེ་དག་གིས་ད་གཟོད་རང་ཉིད་ཀྱིས་ཟས་སྡེར་དུ་གྲི་ཆུང་གིས་གཏུབས་ཤིང་བཅད་དེ་ཟོས་
མྱོང་བའི་སྐམས་ཤ་དག་དྲན་ཡོང་ངེས་ལ། བ་དྲུས་མ་གང་ཞིག་ལ་བཟོད་གསོལ་ཡང་ཞུ་
ངེས། (འོན་ཏེ་སྐབས་དེར་འཕྱིས་དྲགས་པ་རེད)
ཐུར་བཟའ་དང་མོའི་བ་ཁྱུ་མདུན་ཕྱོགས་སུ་འགྲོ་བཞིན་འདུག མོས་བ་ཁྱུ་དེད་ནས་
མདུན་ཕྱོགས་ག་ལ་བ་དེར་སྐྱོད་སྐབས། དུས་ངེས་མེད་དུ་བ་དྲུས་མ་གང་ཞིག་ལ་ཕྱོགས་
ནས་སྐད་འགྲགས་རེ་བརྒྱབ་འོངས་ཏེ། བ་དྲུས་མ་འདི་རིགས་ནི་རང་བཞིན་གྱིས་པྲ་ཆལ་
ཆེ་ལ་རྣམ་ཀུན་བ་ཁྱུ་དང་བྲལ་ནས་རྣང་ཞིང་དུ་ཡར་རྒྱུག་མར་རྒྱུག་བྱེད་པ་ཞིག་ཡིན། ཁི་
རེན་ནུས་མོའི་རོལ་དུ་འབྲངས་ནས་འགྲོ་བཞིན་འདུག་ཅིང་། མོ་འདི་ལྟར་ཐུར་བཟའ་དང་
མཉམ་དུ་བ་རྫིར་སོང་སྟེ་ད་ནི་གཞི་ནས་ལོ་ངོ་གཉིས་ལྷག་འདས་ཟིན། ནམ་རྒྱུན་ཡིན་ན།
ཁི་རེན་ནུས་བ་མོ་དག་གི་སྟེང་ལ་ཧ་ཅང་བཙན་ཏེ། ཟུག་སྐད་ཡང་ཡང་བརྒྱབ་ནས་ཕྱོགས་
ཕྱོགས་སུ་བདས་ཤིང་དྲག་ཏུ་སྤྱོ་བར་བྱེད། འདི་ལས་མོར་སྤྲོ་བ་ངེས་ཅན་ཞིག་འཕེལ་ཡོང་།
འོན་ཏེ། དེ་རིང་མོ་གོམ་པ་སྤོ་བར་དཀའ་ཁག་ངེས་ཅན་ཞིག་འདུག ཁི་རེན་ནུས་རྐང་པ་
གསུམ་ལ་བརྟེན་ནས་གྱོལ་མ་ལྡིང་གིས་འགྲོ་ཞིང་རྐང་པ་ཅིག་ཤོས་ཀྱི་རྨ་ཁ་རུ་ད་དུང་ཁྲག་
དམར་འཛག་གིན་འདུག དུས་ཚོད་སྐར་མ་གཉིས་གསུམ་རེའི་མཚམས་ནས་ཐུར་བཟའ་
མར་སྒུར་ཏེ་ཁི་རེན་ནུས་ཀྱི་སྒལ་གཞུང་དུ་བྱིལ་བྱིལ་བྱེད་ཀྱིན་འདུག གཤག་བཅོས་བྱས་
ནས་བདུན་ཕྲག་གཉིས་ལྷག་སོང་ཟིན་མོད། འོན་ཀྱང་སྐྲན་ནད་དེ་དྲུངས་ནས་འབྱིན་མ་
ནུས་པ་ངེས་གཏན་རེད། ཁི་རེན་ནུས་ཀྱི་ནད་བབ་ཇེ་སྡུག་ཏུ་འགྲོ་བཞིན་འདུག
ལམ་རྐེད་ཅིག་ཏུ། ཐུར་བཟའ་དང་ཁི་རེན་ནུས་ཁྱིམ་མཚེས་བུད་མེད་ཅིག་ལ་ཕྲད་
བྱུང་། བུད་མེད་དེས་ཆུ་ལྷམ་ཞིག་གྱོན་ཏེ་ཕྱུགས་རའི་ཕྱོགས་སུ་འགྲོ་བཞིན་འདུག “ཁྱེད་
ཀྱི་ཁྱི་གུར་ཅི་ཞིག་བྱུང་སོང་། མོའི་རྐང་པ་འཐེང་གིན་འདུག་ཨང་།” ཁྱིམ་མཚེས་ཀྱི་བུད་
མེད་དེས་གོམ་མཚམས་བཞག་རྗེས་འདི་སྐད་དྲིས་བྱུང་། “མོའི་བརླ་ཐོག་ཏུ་སྐྲན་ནད་
ཅིག་བྱུང་འདུག་པས། ད་ནི་ཕལ་ཆེར་དྲག་དཀའ་བ་འདྲ།” ཐུར་བཟས་རང་ཉིད་ཀྱི་ངག་
ཡོངས་སུ་བརྣངས་ཏེ་སྐད་ཆའང་འཁྲོལ་དཀའ་བ་ཚོར་བྱུང་། “དཀོན་མཆོག་གིས་མཁྱེན།
གང་ལྟར་ཡང་ཁྱེད་ཀྱིས་ཁྱི་ཞིག་གི་དོན་དུ་མིག་ཆུ་གཏོང་སྲོལ་མེད་ཨང་།” མོས་འདི་ལྟར་
བཤད་པ་ལ་ངན་སེམས་ཅི་ཡང་མེད། མོ་ནི་བུད་མེད་སེམས་བཟང་ཞིག་ཡིན་ལ། འདི་ལྟར་
བཤད་པ་ནི་མོས་ཐུར་བཟའ་ལ་སེམས་གསོ་བྱ་འདོད་པས་རེད། གནད་འདི་ཐུར་བཟས་
ཀྱང་གསལ་བོར་རྟོགས་ཡོད། ད་ལྟ་ཐུར་བཟའ་གྲོང་ཚོ་འདིར་བསྡད་ནས་དུས་ཡུན་རིང་བོ་
ཞིག་ཕྱིན་ཚར་ལ། གྲོང་ཚོ་འདིའི་མི་རྣམས་ནི་མོ་རང་ཁི་རེན་ནུས་ལ་བརྩེ་བ་ཇི་བཞིན་ཁོ་
ཚོའི་ཡོས་བུ་དག་ལ་དགའ་བའང་ཐུར་བཟས་གསལ་བོར་ཤེས་ཡོད། ཁོ་ཚོས་རང་ཉིད་ཀྱི་
ཡོས་བུ་གསོད་པ་ལས་དེ་དག་དང་ཆབས་ཅིག་བཀྲེས་ལྟོགས་མྱོང་བ་དེ་ལེགས་པར་བརྩི།
དེ་ལྟ་མོད་ཀྱང་། ཁྱིམ་མཚེས་ཀྱི་སྐད་ཆ་དེས་ཐུར་བཟའི་སེམས་པ་སྐྱིད་པོ་ཞིག་ཡེ་ནས་
མ་བྱུང་། ཡིན་ཡང་མོས “ངས་ཤེས་ཡོད” ཅེས་པ་ཙམ་ལས་གཞན་ཅི་ཡང་ལབ་མ་སོང་།
འཕྲལ་མར་ཁ་ཕྱིར་འཁོར་ནས་རང་ཉིད་ཀྱི་ལམ་ལ་ཞུགས། མོའི་སེམས་སུ་རང་ཉིད་ཀྱིས་
ཁི་རེན་ནུས་ལ་བཅངས་པའི་བརྩེ་བ་ནི་ལྷད་མེད་དྭངས་གཙང་ཞིག་ཡིན་ཨང་སྙམ་ལ། དེ་
མ་ཐག་འུ་ཐུག་པའི་ཁོང་དགོད་ཅིག་ཀྱང་ཤོར་སོང་། གཞན་གྱི་ཕྲག་དོག་དང་མི་ཁ་རྒོད་པོ་
ལ་འཛེམ་པའི་ཆེད་དུ། མོས་ཁི་རེན་ནུས་ལ་བཅངས་པའི་བརྩེ་བ་འདི་སེམས་གཏིང་ལ་
སྦ་དགོས་ཏེ། ཕལ་ཆེར་དེ་ནི་བྱི་གང་ཞིག་བྱས་པ་དང་ཡོངས་སུ་མཚུངས། རྒྱུ་མཚན། ཁྱི་
ཞིག་ལ་དགའ་བ་ནི་ཚུལ་དང་མི་མཐུན་པའི་ལས་ཤིག་ཏུ་འཛིན་པས་རེད། གལ་སྲིད་ཁྱིམ་
མཚེས་བུད་མེད་དེས་ཐུར་བཟས་ཐའོ་མཱ་སི་ལ་ཁྲེལ་མེད་བྱས་འདུག་པ་ཚོར་ཚེ། མོས་ནི་
དེ་མ་ཐག་ཐུར་བཟའི་སྒལ་གཞུང་ལ་ཐལ་མོས་རྡེབ་ཀྱིན་ང་ཁྱོད་ཀྱི་གཞོགས་ན་ལངས་
ཡོད་ཅེས་པའི་བརྡ་སྟོན་ངེས།
དེའི་མུར། ཐུར་བཟས་བ་ཁྱུ་དེད་ནས་མུ་མཐུད་དུ་མདུན་ལ་སོང་། མོས་བ་མོ་དག་
ཕན་ཚུན་ལ་གཙུབ་ཅིང་གླན་ནས་འགྲོ་བའི་རྣམ་པ་དེ་མཐོང་ཙ་ན། སེམས་སུ་གནག་
ཕྱུགས་འདི་དག་ནི་ཇི་འདྲའི་ཡི་གར་འོང་བ་ཞིག་རེད་ཨང་སྙམ། བ་དྲུས་མ་དེ་དག་ནི་
རང་བཞིན་གྱིས་གཤིས་རྒྱུད་འཇམ་ཞིང་བརླང་སྤྱོད་དང་བྲལ་ལ། སྐབས་སྐབས་སུ་དགའ་
སྤྲོས་ཁེངས་ཤིང་བསམ་མེད་ཀྱི་ཉམས་ཤིག་ཀྱང་མངོན་པར་བྱེད་པས། གཞོན་ནུ་མའི་
ངང་ཚུལ་འཛིན་པའི་བུད་མེད་རྒན་པ་ཞིག་དང་གཉིས་སུ་མི་འདུག དེ་དག་རྩེད་འཇོར་
གཡེང་བའི་སྐབས་སུ་དེ་བས་ཀྱང་མི་སེམས་རྨང་ནས་བསྒུལ་ཡོང་བ་ཞིག་རེད། མོས་བརྩེ་
བ་ཟབ་མོ་ཞིག་གིས་བ་མོ་དེ་དག་ལ་ཕུར་ཚུགས་སུ་ལྟ་བཞིན་སེམས་སུ་མིའི་རིགས་ནི་
མིའི་ཕུང་པོར་གནས་འཆའ་བའི་སྲིན་འབུ་དེ་རིགས་དང་འདྲ་བར། བ་དྲུས་མ་འདི་དག་
ལ་བརྟེན་ནས་འཚོ་བཞིན་ཡོད་ལ། ཁོ་ཚོ་ནི་སྲིན་འབུ་པད་པའི་ཟོལ་གྱིས་བ་དྲུས་མ་དག་
གི་འོ་འཛིན་ལ་འཐམས་ཏེ་ཡོད་ཨང་སྙམ། ཡང་གཅིག་བཤད་ན། མིའི་རིགས་མ་ཡིན་པའི་
འགྲོ་བ་གཞན་དག་གི་ངོས་འཛིན་དུ་མིའི་རིགས་ལ “མིའི་རིགས་ཏེ། བ་མོར་བརྟེན་པའི་
ཁྲག་འཐུང་སྲིན་འབུ” ཞེས་པའི་མཚན་ཉིད་ཅིག་བཞག་ཡོད་ཀྱང་སྲིད།
མཚན་ཉིད་འདི་ལས་ཟུར་ཟའི་སྒྲོས་ངེས་ཅན་ཞིག་ཚོར་ཡོང་མོད། འོན་ཏེ། གལ་སྲིད་
ང་ཚོ་ཡིན་ཚེ་དེ་ནི་སྤྱིར་བཏང་གི་ཀུ་རེ་རྩེ་མཚར་ཞིག་ཏུ་བརྩིས་ནས་སྣང་མེད་དུ་བསྐྱུར་
ངེས། ཡིན་ཡང་། ཐུར་བཟས་དེ་ལས་ལྡོག་སྟེ་འདི་ལ་ཧ་ཅང་ནན་ཏན་བྱེད་བཞིན་འདུག
མོས་དོན་འདིར་ནན་ཏན་བྱེད་དྲགས་པས་རང་ཉིད་ཀྱང་མཐའ་གང་ཞིག་ཏུ་ལྷུང་ལ་ཉེ་
ཞིང་། ཉེན་ཁ་ཆེ་བའི་བསམ་ཚུལ་འདི་རིགས་ཀྱིས་མོ་རང་མིའི་རིགས་དང་བར་ཐག་ཇེ་
རིང་ནས་ཇེ་རིང་དུ་གྱུར། 《འཇིག་རྟེན་ཆགས་ཚུལ》དུ་དཀོན་མཆོག་གིས་མིའི་རིགས་ནི་
འགྲོ་བ་གཞན་ལ་དབང་སྒྱུར་མཁན་དུ་མངགས་པ་གསལ་བོར་བྲིས་ཡོད། ཡིན་ཡང་། ང་
ཚོས་དེ་ནི་དཀོན་མཆོག་གིས་མིའི་རིགས་ལ་གཡར་བའི་དབང་ཆ་ཙམ་ཡིན་པར་བཀྲལ་
ཡང་མི་ཆོག་པ་ཅི་ཡོད། དེ་ལྟར་བཀྲལ་ན་ནི། མིའི་རིགས་ནི་འཇིག་རྟེན་འདིའི་བདག་པོ་
མ་ཡིན་པར་དོ་དམ་པ་ཙམ་ཡིན་ལ། ནམ་ཞིག་གི་ཚེ་རང་ཉིད་ཀྱིས་ཏག་ཏག་འཇིག་རྟེན་
འདིར་དོ་དམ་བྱེད་བཞིན་པའི་གནད་དེར་ཡང་ངེས་ཤེས་འདྲོངས་ངེས། རྡེ་ཁར་ཐིའི་ལྟ་བ་ནི་དེ་བས་ཀྱང་ཐལ་དྲགས་ཏེ། ཁོས “རང་བྱུང་ཁམས་ནི་མིའི་རིགས་ལ་
དབང་ཞིང་མིའི་རིགས་ནི་རང་བྱུང་ཁམས་ཀྱི་བདག་པོ་ཡིན་པར” ངོས་འཛིན། ཁོས་
ད་དུང་དུད་འགྲོ་ལ་རྣམ་ཤེས་ཡོད་པར་ཡང་ཡེ་ནས་མི་འདོད། རིགས་པ་འདི་གཉིས་ལ་
གཏན་ཚིགས་ཀྱི་རང་བཞིན་ངེས་ཅན་ཞིག་ཡོད་པ་བསྙོན་དུ་མེད། ཁོ་ལྟར་ན། མིའི་རིགས་
ནི་རང་བྱུང་ཁམས་ཀྱི་བདག་པོ་དང་དབང་བྱེད་མཁན་དེ་ཡིན་ལ། འགྲོ་བ་གཞན་དག་
ནི་འཕྲུལ་ཆས་ཀྱི་སེམས་ཅན་ཙམ་སྟེ། སྲོག་དང་བཅས་པའི་འཕྲུལ་ཆས་ཀྱི་སེམས་ཅན
machina animataཞིག་ཡིན་པར་འདོད། དུད་འགྲོ་ལ་ཟུག་རྔུ་སྐྱེས་ཏེ་སྐད་འབྱིན་པའང་
སྨྲེ་སྔགས་མ་ཡིན་པར་ལྷུ་ལག་གང་ཞིག་ལ་སྐྱོན་ཤོར་བའི་འཕྲུལ་ཆས་ཤིག་གི་ཆག་སྒྲ་
ཙམ་ཡིན་པར་རློམ་ཞིང་། ཤིང་རྟའི་འཁོར་ལོ་ལས་ཁྲལ་སྒྲ་གྲགས་འོངས་པའང་ཤིང་རྟ་ལ་
ཟུག་གཟེར་གང་ཞིག་བྱུང་བ་མ་ཡིན་གྱི། ཤིང་རྟའི་འཁོར་ལོ་ལ་སྣུམ་མ་བྱུགས་པས་ལན་
པར་འདོད། རྡེ་ཁར་ཐི་ལྟར་ན། ཅིས་ཀྱང་རིགས་ལམ་འདི་འདྲ་ཞིག་གིས་སྲོག་ཆགས་ཀྱི་
འཁུན་བུ་ལ་འགྲེལ་བ་བསྐྱོན་དགོས་ཀྱི། ཚོད་ལྟ་ཁང་དུ་གསོན་པོར་གཤགས་པའི་ཁྱི་གུ་
ཞིག་གི་སླད་དུ་མྱ་ངན་སྐྱེས་ན་མི་འོས་པར་སྙམ།
དྲུས་མ་དག་གིས་རྩྭ་ཆུ་ལ་རོལ་ཞིང་ཐུར་བཟའ་སྡོང་དུམ་ཞིག་ཏུ་ཙོག་སྟེ་འདུག ཁི་
རེན་ནུས་ཀྱིས་མགོ་བོ་ཐུར་བཟའི་པུས་མོ་རུ་བསྔས་ཏེ་མོའི་གུད་དུ་ཉལ་ནས་འདུག ཏག་
ཏག་སྐབས་དེར་མོའི་ཡིད་ལ་ལོ་ངོ་བཅུ་གཉིས་ཀྱི་སྔ་རོལ་ལ་ཚགས་པར་ཞིག་ཏུ་མཐོང་
བའི་ཐིག་ཕྲེང་གཉིས་ཅན་གྱི་གསར་འགྱུར་ཐུང་ངུ་ཞིག་དྲན་བྱུང་། གསར་འགྱུར་དེ་རུ་
ཨུ་རུ་སུའི་གྲོང་ཁྱེར་ཞིག་ཏུ་ཁྱི་ཡོད་ཚད་བསད་ནས་རྨེག་མེད་དུ་བཏང་བའི་གནས་ཚུལ་
ཞིག་བཀོད་འདུག གནས་ཚུལ་འདི་ནི་ཕར་བལྟས་ཚོད་དུ་དེ་འདྲ་གལ་ཆེན་ཞིག་མིན་ལ་
ཀུན་གྱིས་ཡིད་འཇོག་བྱ་སྲིད་པ་ཞིག་ཀྱང་མིན་པ་འདྲ་མོད། འོན་ཏེ། གནས་ཚུལ་འདིས་
ཐུར་བཟའ་ལ་ཆེས་ཐོག་མར་ཁྱིམ་མཚེས་ཀྱི་རྒྱལ་ཁམས་ཆེན་པོ་དེ་ནི་ཅིས་ཀྱང་སྐྱི་གཡའ་
བ་ཞིག་ཡིན་པ་ཚོར་དུ་བཅུག
གསར་འགྱུར་འདི་ནི་ཕྱིས་སུ་བྱུང་བའི་དོན་དག་ཡོད་ཚད་ཀྱི་སྔ་ལྟས་ལྟ་བུ་ཞིག་ཏུ་གྱུར་
ཏེ། ཨུ་རུ་སུས་བཙན་འཛུལ་བྱས་པའི་ཐོག་མའི་ལོ་ངོ་གཉིས་ཙམ་ལ་མི་ཚང་མས་ཁོ་ཚོའི་
དབང་བསྒྱུར་ནི་དེ་འདྲའི་འཇིགས་སུ་རུང་བ་ཞིག་ཡིན་པ་ད་དུང་ཚོར་མེད། ཕལ་ཆེར་རྒྱལ་
ཁབ་ཡོངས་ནས་བཙན་བཟུང་ལམ་ལུགས་ལ་ངོ་རྒོལ་དྲག་ཏུ་བྱེད་བཞིན་ཡོད་པས། ཨུ་རུ་
སུའི་ཕྱོགས་ཀྱིས་ཆེ་ཁི་པའི་གྲས་ཀྱི་ནང་རུལ་པ་སྐོར་ཞིག་བཙལ་ཏེ་སྲིད་འཛིན་པར་མི་བསྐོ་
ཀ་མེད་དུ་གྱུར། འོན་ཏེ། མི་རྣམས་ནི་ཨུ་རུ་སུ་ལ་རེ་ཐག་རྨང་ནས་ཆད་དེ་ཡོད་པས། ཁོ་ཚོས་
མི་དེ་འདྲ་ཞིག་གང་དུ་འཚོལ་ཨང་། དེ་བས། སྤྱི་ཚོགས་ལ་སྐང་ར་ཆེ་ཞིང་སོ་སོའི་འཚོ་ཚིས་
ལ་ཡིད་མ་ཚིམས་པར་འཁོན་ལན་བསློག་འདོད་པའི་མི་དེ་རིགས་ཁོ་ཚོའི་གདམ་ང་རུ་གྱུར་
ཅིང་། ཐོག་མར་མི་དེ་དག་གི་འཐབ་རྩོད་ཀྱི་རང་གཤིས་ལ་ཚོད་བགམ་པའམ། སྦྱོང་བརྡར།
ངན་སྐུལ་སོགས་བྱ་དགོས་པས། དེ་དག་ལ་གནས་སྐབས་ཀྱི་འབེན་ཞིག་འཚོལ་དགོས་ཏེ།
གནས་སྐབས་ཀྱི་འབེན་དེ་ནི་སྲོག་ཆགས་ཀྱི་སྟེང་ལ་བབས་པ་རེད།
དེ་མ་ཐག ཚགས་པར་སོགས་སུ་ཀློག་པ་པོའི་འཕྲིན་ཡིག་གི་ཟོལ་གྱིས་རྩོམ་ཡིག་
སྣ་ཚོགས་བཀོད་དེ་འཐབ་རྩོད་ཀྱི་སྟངས་ཀ་བཟུང་བྱུང་སྟེ། དཔེར་ན། གྲོང་ཁྱེར་དུ་ཡོད་
པའི་ཕུག་རོན་ཡོད་ཚད་རྨེག་མེད་དུ་གཏོང་དགོས་པའི་གླེང་ཕྱོགས་བཟོས་པ་ལྟ་བུ་རེད།
དངོས་གནས། ཕུག་རོན་དག་ནི་དེ་མ་ཐག་རྨེག་མེད་དུ་བཏང་བྱུང་མོད། འོན་ཏེ། ཁོ་ཚོའི་
དམིགས་ཡུལ་གཙོ་བོ་ནི་ཁྱི་ཡིན་འདུག སྐབས་དེར། སྐྱེ་བོ་ཀུན་རང་ཉིད་ཀྱི་རྒྱལ་ཁབ་
གཞན་ལ་ཤོར་བའི་མྱ་ངན་གྱི་གདུང་བ་ལས་ཐར་མེད་མོད། འོན་ཀྱང་ཚགས་པར་དང་
རྒྱང་སྒྲོག་ཁང་། བརྙན་འཕྲིན་ཁང་སོགས་ཀྱི་གླེང་བྱར་གྱུར་པ་ནི་ཁྱི་འབའ་ཞིག་རེད། ཁོ་
ཚོས་ཁྱི་དེ་དག་གིས་མིའི་བགྲོད་ལམ་དང་སྤྱི་གླིང་སོགས་སྦག་པར་བྱེད་ལ། ད་དུང་ཕྲུ་
གུའི་བདེ་ཐང་ལའང་འཚེ་བར་མ་ཟད། ལྟོ་ཆས་གྲོན་པ་ཙམ་ལས་གཞན་སྤྱོད་སྒོ་ཅི་ཡང་
མེད་པ་སོགས་གླེང་གིན་འདུག གླེང་ཕྱོགས་འདི་རིགས་ཀྱིས་ཕྱོགས་ལྷུང་གི་ལྟ་ཚུལ་ངེས་
ཅན་ཞིག་བསྐྱེད་འོངས་པས། ཐུར་བཟས་ཞེ་སྡང་གིས་མྱོས་པའི་མང་ཚོགས་ཀྱིས་ཁི་རེན་
ནུས་ལ་འཚེ་བ་བྱས་མི་ཡོང་གྲང་སྙམ་སྟེ་སེམས་ཁྲེལ་བྱས། འདི་ལྟར་ལོ་གཅིག་འདས་ཙ་
ན། རིང་ནས་བསྲེལ་བའི་ཞེ་སྡང་ཡོད་ཚད་ཆེས་མཐར་ཐུག་གི་དགྲ་བོ་མིའི་རིགས་ཀྱི་
ཕྱོགས་སུ་བསྒྱུར་བྱུང་སྟེ། ལས་གནས་ནས་དབྱུང་བའམ། འཛིན་བཟུང་བྱེད་པ། ཞལ་ལྕེ་
གཅོད་པ་སོགས་ཀྱི་མགོ་ཚུགས་བྱུང་བས། དུད་འགྲོ་དག་ལ་རེ་ཞིག་དབུགས་དབྱུང་ཕྲན་
ཙམ་ཐོབ་པར་གྱུར།
ཐུར་བཟས་རང་ཉིད་ཀྱི་ཕང་བར་ཁུ་སིམ་མེར་བསྔས་འདུག་པའི་ཁི་རེན་ནུས་ཀྱི་མགོ་
བོར་བྱིལ་བྱིལ་གཏོང་བཞིན་རང་གི་རིགས་སུ་གཏོགས་པའི་མིའི་རིགས་ལ་དགའ་དགོས་
དོན་ཅི་ཡང་མི་འདུག་ཨང་སྙམ། དེ་ལྟ་མོད་ཀྱང་། མོས་གྲོང་འདིའི་མི་རྣམས་ལ་གུས་ཞབས་
དང་བཅས་མཛའ་མཐུན་གྱི་འབྲེལ་བ་འཛིན་དགོས་ཏེ། གྲོང་མི་དག་ལ་མཛའ་གཅུགས་ཀྱི་
འབྲེལ་བ་མ་བཟུང་ཚེ་མོ་རང་གྲོང་ཚོ་འདི་རུ་སྡོད་ཐབས་ཡེ་ནས་མེད། དེ་བཞིན་དུ་མོས་
ཐའོ་མཱ་སིར་བཅངས་པའི་བརྩེ་བའང་ཐབས་ཟད་འུ་ཐུག་ཏུ་གྱུར་པས་ཡིན་ཏེ། ཐའོ་མཱ་སིའི་
མདུན་དུ་མོས་ཅིས་ཀྱང་དུང་སེམས་ཀྱིས་ཕྱུག་པའི་ཆུང་མ་ཞིག་གི་བརྟུལ་ཞུགས་མི་འཛིན་
ཀ་མེད་དུ་གྱུར་ཡོད། རྒྱུ་མཚན་ནི་མོ་ལ་ཐའོ་མཱ་སི་མཁོ་བས་རེད། དགའ་འོས་པ་ཞིག་ལ། ང་
ཚོ་དང་མི་གཞན་གྱི་འབྲེལ་བ་ནི་ཚད་ཅི་འདྲ་ཞིག་ནས་ང་ཚོའི་ནང་སེམས་ཀྱི་འགྱུར་བ་སྟེ་
དགའ་དང་མི་དགའ། དགྲ་གྲོགས་ཀྱི་འཛིན་སྟངས་སོགས་ལ་རག་ལས་མིན་ནི་དུས་ནམ་
ཡང་བཤད་དཀའ་ཞིང་། འབྲེལ་བ་དེར་ཚད་ཅི་འདྲ་ཞིག་ནས་མི་སྒེར་གྱི་དབང་ཐང་གིས་
སྔོན་ནས་ཤན་ཞུགས་ཡོད་མེད་ལའང་དུས་གཏན་དུ་ཆ་འཇོག་གང་ཡང་རྙེད་དཀའ།
མིའི་རིགས་ཀྱི་སྙིང་རྗེའི་བསམ་པ་ངོ་མ་ནི་ནུས་པ་ཅི་ཡང་མེད་པའི་མི་ཉམ་ཐག་
ཅིག་ལ་ཕྲད་དུས་ད་གཟོད་བཅོས་མ་མིན་པར་རང་བཞིན་གྱིས་སྐྱེས་ཡོང་ལ། མིའི་རིགས་
ཀྱི་ཀུན་སྤྱོད་ཀྱི་བཟང་ངན་ལ་བརྟག་པའི་ཐབས་དམ་པའང(ཆེས་མཐར་ཐུག་གི་བརྟག་
ཐབས་ཤིག་སྟེ། དེ་ནི་ཧ་ཅང་གཏིང་ཟབ་པའི་གནས་ཤིག་ཏུ་ཡོད་པས། ང་ཚོས་སྤྱིར་བཏང་
དུ་ཡིད་འཇོག་བྱེད་དཀའ)མིའི་རིགས་དང་གང་དེས་དབང་བསྒྱུར་བའི་སྲོག་ཆགས་
སོགས་ཀྱི་འབྲེལ་བ་ཇི་འདྲ་ཞིག་ཡིན་པ་ལ་བལྟ་དགོས་པ་དེ་ཡིན། མིའི་རིགས་ཀྱི་རྩ་བའི་
ཕམ་ཁ་ཡང་ཕྱོགས་འདི་ལ་ཐུག་ཡོད་དེ། འདི་ལ “རྩ་བ” ཟེར་དོན་ནི་མིའི་རིགས་ཀྱི་
ནོར་འཁྲུལ་གཞན་དག་ཡོད་ཚད་འདི་ཡིས་བསྐྱེད་པས་ཡིན།
བ་དྲུས་མ་ཆུང་ངུ་ཞིག་ཐུར་བཟའི་གུད་དུ་བསླེབས་བྱུང་ལ། མདོག་ཁམ་པའི་མིག་
ཟུང་ཆེན་པོ་དེས་མོ་ལ་ཕུར་ཚུགས་སུ་བལྟས་ཏེ་འདུག ཐུར་བཟས་ལམ་སང་བ་མོ་དེ་ངོ་
ཤེས་སོང་། མོའི་མིང་ལ་མ་རྒུ་རའེ་ཐི་རུ་འབོད། ངོ་མ། མོར་བ་མོ་རེ་ལ་མིང་རེ་འདོགས་
འདོད་ཇི་འདྲའི་ཆེ་ཨང་། ཡིན་ཡང་། ད་ལྟ་བ་མོ་མང་དྲགས་པས་དེ་ནི་དཔེ་མི་སྲིད་པ་
ཞིག་རེད། ལོ་ངོ་སུམ་ཅུའི་གོང་རོལ་ཏུ་དངོས་གནས་དེ་འདྲ་ཞིག་ཡིན། གྲོང་ཚོའི་ནང་གི་
བ་དྲུས་མ་རེ་ལ་རང་ཉིད་ཀྱི་མིང་རེ་ཡོད། འོན་ཏེ། ཕྱིས་སུ་གྲོང་ཚོ་འདི་ཉིད་མཉམ་ལས་
ཀྱི་བཟོ་གྲྭ་ཆེན་པོ་ཞིག་ཏུ་བསྒྱུར་ལ། བ་དྲུས་མ་དག་ཉིན་ཐོག་ཐག་ཏུ་ཧ་ཅང་གུ་དོག་པའི་
ཕྱུགས་ར་རུ་བཅུག་སྟེ་ཡོད་པས། ད་ནི་ཁོ་ཚོར་མིང་ཞིག་གང་ན་ཡོད། ཁོ་ཚོ་ནི་ཏག་ཏག་
machinae animataeསྐོར་ཞིག་ཡིན་པ་ཙམ་རེད། ཆེས་མཐའ་མར་འཇིག་རྟེན་འདིས་
རྡེ་ཁར་ཐིའི་ལྟ་བ་བདེན་པར་བསྒྲུབས་སོང་།
ངའི་མིག་ལམ་དུ་ཐུར་བཟའ་སྡོང་དུམ་ཞིག་ཏུ་བསྡད་དེ་ཁི་རེན་ནུས་ལ་བྱིལ་བྱིལ་
གཏོང་བཞིན་པའི་རྣམ་པ་དེ་ནམ་ཡང་ཡལ་རྒྱུ་མི་འདུག དེ་དང་ཆབས་ཅིག་སྣང་ཚུལ་
གཞན་ཞིག་ཀྱང་ཁོ་བོའི་དྲན་འཛིན་གྱི་མེ་ལོང་དུ་འཕོས་ཡོང་སྟེ། ནིས་ཁྲེ་ཐི་རེན
གྱི་འགྲོན་ཁང་ཞིག་ལས་སྒོར་ཐོན་པ་ན། སྒོ་དྲུང་དུ་རྟ་ཕོ་ཞིག་ལ་རྟ་བདག་གིས་
ལྕག་གིས་འབྲབ་ཀྱིན་པ་མཐོང་། དེ་མ་ཐག ནིས་ཁྲེ་རྟ་ཕོ་གང་དེའི་འཁྲིས་སུ་བརྒྱུགས་
ཤིང་། རྟ་བདག་དེ་ཉིད་མཐོང་ཡང་མ་མཐོང་བའི་ཟོལ་གྱིས་རྟ་ཕོའི་མགུལ་བར་འཐམས་
ནས་ཆོ་ངེ་ཆེས་ཆེར་བཏབ།
ཡང་
འདི་ནི1889ལོའི་དོན་ཞིག་རེད། ནིས་ཁྲེ་སྔ་མོ་ནས་ང་ཚོ་དང་རིང་དུ་གྱེས་ཟིན་པས།
ང་གཅིག་བཤད་ན། སྐབས་དེར་ཁོས་ཀྱང་རང་ཉིད་དང་མིའི་རིགས་ལ་བར་ཐག་ངེས་
ཅན་ཞིག་འཛིན་གྱི་ཡོད་ངེས། ཡང་ན། ཁོའི་སྨྱོ་ནད་ཀྱང་ཕལ་ཆེར་སྐབས་དེ་དུས་ཤིག་ཏུ་
བྱུང་བ་ཡིན་ཡང་སྲིད། འོན་ཏེ། ཁོ་བོའི་ངོས་འཛིན་དུ། དོན་དག་འདིས་ཁོའི་བྱ་སྤྱོད་ལ་
དེ་བས་ཀྱང་གཏིང་ཟབ་པའི་ནང་དོན་ཞིག་བསྣན་ཡོད་པ་འདྲ་སྟེ། ནིས་ཁྲེ་ནི་རྡེ་ཁར་ཐིའི་
ཚབ་ཏུ་རྟ་ཕོ་དེར་བཟོད་གསོལ་ཞུ་རུ་སོང་བ་རེད། ཏག་ཏག་ཁོ་རྟ་ཕོའི་དོན་དུ་མྱ་ངན་གྱིས་
གདུངས་པའི་སྐད་ཅིག་མ་དེར། ཁོའི་སེམས་ལ་བརྡབ་གསིག་དྲག་པོ་ཞིག་ཐེབས་སོང་བ་
རེད།(དེ་བས་ཁོ་དང་མིའི་རིགས་ཀྱི་འབྲེལ་ཐག་རྦད་དེ་ཆད)
ང་རང་དགའ་ས་ནི་སྐབས་དེའི་ནིས་ཁྲེ་རེད་ལ། ང་རང་བཅོས་ཐབས་མེད་པའི་ནད་
ཀྱིས་བཏབ་པའི་ཁྱི་གུ་ཞིག་གི་མགོ་བོ་ཕང་བར་བཀོད་ནས་དེ་ལ་བྱིལ་བྱིལ་གཏོང་བཞིན་
པའི་བུ་མོ་སྟེ་ཐུར་བཟར་ཡང་ཤིན་ཏུ་དགའ། ངས་ཁོ་གཉིས་དཔུང་བ་མཉམ་གཤིབ་ཀྱིས་
མིའི་རིགས་ཀྱི་བཞུད་ལམ་དང་ཁ་བྲལ་སོང་བ་མཐོང་ལ། “རང་བྱུང་ཁམས་ཀྱི་བདག་པོ་
དང་རང་བྱུང་ཁམས་ལ་དབང་བྱེད་པའི” མིའི་རིགས་ནི་སྔར་བཞིན་རང་ཉིད་ཀྱི་ལམ་ཀ་
དེ་རུ་མུ་མཐུད་དུ་མདུན་ལ་སྐྱོད་ཀྱིན་པ་ཡང་མཐོང་སོང་།
ཁི་རེན་ནུས་ཀྱིས་ཁུར་བ་འཁྱིལ་མ་གཉིས་དང་བུང་བ་ཞིག་བཙས་རྗེས། ཧ་ཅང་ཡ་
མཚན་པའི་ཉམས་ཀྱིས་ཕྲུ་གུ་མཚར་བོ་དེ་གཉིས་ལ་བལྟས་ཏེ་འདུག ཁུར་བ་འཁྱིལ་མ་
ནི་ཕྲུ་གུ་ལྷུན་ཆགས་ཤིག་རེད། ཁོ་རང་སྔར་མལ་དུ་ཉལ་ནས་འགུལ་ཙམ་ཡང་མི་བྱེད།
འོན་ཏེ། བུང་བ་དེ་ནི་ཅི་ཞིག་ལ་འདྲོགས་པ་ལྟར་ལུས་པོ་འདར་ལྕུག་ལྕུག་གིས་ཡང་ནས་
ཡང་དུ་འཕུར་བར་རྩོམ་ལ། ཅང་མ་འགོར་བར་མཉེན་ལྕུག་གི་འདབ་གཤོག་བསྒྱུར་ཏེ་གར་
འདི་ནི་ཐུར་བཟས་སྔོན་ཏག་ཏག་ལ་རྨིས་པའི་རྨི་ལམ་ཞིག་རེད། གཉིད་ལས་སད་
སོང་ཆ་མེད་དུ་གྱུར་སོང་།
རྗེས་མོས་རྨི་ལམ་འདི་ཐའོ་མཱ་སི་ལ་བཤད།
རྨི་ལམ་དེ་ལས་ཁོ་གཉིས་ལ་སེམས་གསོ་ངེས་
ཅན་ཞིག་ཐོབ་སོང་སྟེ། རྒྱུ་མཚན་ནི་རྨི་ལམ་དེ་རུ་ཁི་རེན་ནུས་ཀྱི་ནད་གཞི་དེ་མངལ་
ཆགས་པའི་ཚུལ་དུ་མངོན་ཞིང་། ཕྲུ་གུ་བཙའ་བའི་བྱུང་བ་དེར་ཡང་དགོད་བྲོ་ཞིང་སེམས་
འགུལ་ཐེབས་པའི་མཐའ་འབྲས་ཤིག་ཡོད་པར་གྱུར་ཏེ། མོས་བཙས་པའི་ཕྲུ་གུ་ནི་ཁུར་བ་
འཁྱིལ་མ་གཉིས་དང་བུང་བ་ཞིག་ཡིན་པ་རེད།
དེ་མ་ཐག ཐུར་བཟའི་ཡིད་ལ་དོན་ལ་མི་གནས་པའི་རེ་བ་རྟ་རྔ་ཙམ་ཞིག་སྐྱེས་བྱུང་
སྟེ། མོ་འཕྲལ་མར་མལ་ལས་ལྡང་ཞིང་གྱོན་ཆས་ཡོད་ཚད་ལུས་ལ་བགོས། གྲོང་གསེབ་
ཏུའང་མོ་རྣམ་ཀུན་ཞོགས་པའི་དུས་སུ་ཉོ་ཆ་རྒྱག་པར་འགྲོ་བཞིན་ཡོད་ལ། སྣ་འཛོམས་
ཚོང་ཁང་དུ་ཕྱིན་ནས་འོ་མ་དང་བག་ལེབ། ཁུར་བ་འཁྱིལ་མ་སོགས་ཉོས་ཡོང་གིན་ཡོད།
ཡིན་ཡང་། དེ་རིང་མོས་ཁི་རེན་ནུས་ལ་རང་ཉིད་དང་མཉམ་དུ་འགྲོ་བར་སྐུལ་དུས། ཁི་
རེན་ནུས་ཀྱིས་ཨམ་གཙིགས་བསྡམས་ནས་མགོ་བོ་ཡར་འགྱོགས་ཙམ་བྱེད་པ་ལས་མོའི་ཕྱི་
བཞིན་འབྲངས་མ་བྱུང་། འདི་ནི་ཆེས་ཐོག་མར་བྱུང་བ་ཡིན་ཏེ། ནམ་རྒྱུན་ཡིན་ན་ཁི་རེན་
ནུས་ཀྱིས་རང་ཉིད་ཀྱང་ཞོགས་པའི་ཉོ་ཆ་རྒྱག་ཏུ་འགྲོ་བར་ཨུ་ཚུགས་བྱས་འོངས།
དེ་ནས་མོས་ཁི་རེན་ནུས་ཤུལ་དུ་བསྐྱུར་ཏེ་རང་ཉིད་གཅིག་པུ་ཕྱིན་སོང་། “ཁི་རེན་
ནུས་གང་ན་ཡོད།” ཁེ་པ་བུད་མེད་དེས་འདི་ལྟར་དྲིས་བྱུང་ལ། མོས་གཞི་ནས་ཁི་རེན་ནུས་
ལ་མཁོ་བའི་ཁུར་བ་འཁྱིལ་མ་དེ་གྲ་སྒྲིག་བྱས་ཟིན་འདུག འོན་ཏེ། ཐེངས་འདིར་ཁུར་བ་
འཁྱིལ་མ་དེ་ཐུར་བཟས་རང་ཁྱིམ་དུ་ཁྱེར་ནས་འགྲོ་དགོས་བྱུང་། མོས་ཁོ་ཚང་གི་སྒོ་ཐེམ་
བརྒལ་མ་ཐག་ཁུར་བ་འཁྱིལ་མ་དེ་བླངས་ནས་ཁི་རེན་ནུས་ལ་བསྟན་ཞིང་། ནམ་རྒྱུན་དང་
འདྲ་བར་ཁི་རེན་ནུས་རང་ཉིད་ཚུར་འོངས་ནས་ཁུར་བ་དེ་འཁྱེར་འགྲོ་བར་རེ་བ་བཅངས།
ཡིན་ཡང་། ཁི་རེན་ནུས་སྔར་མལ་དུ་ཉལ་ནས་འདུག་པ་ལས་འགུལ་ཙམ་ཡང་མ་བྱས།
ཐའོ་མཱ་སིས་ཐུར་བཟའི་སེམས་སྡུག་བཞིན་པ་ཚོར་བས། རང་ཉིད་ཀྱི་ཁ་རུ་ཁུར་བ་
འཁྱིལ་མ་དེ་བཟུང་ཞིང་རྐང་ལག་བཞི་པོ་ས་རུ་བཙུགས་ཏེ། ཁི་རེན་ནུས་ཀྱི་ཕྱོགས་སུ་ག་
ལེར་གོག་སྟེ་སོང་།
ཁི་རེན་ནུས་ཀྱིས་ཁོར་ལྟ་བཞིན་དགའ་བའི་ཉམས་ཅུང་ཟད་ཅིག་བསྟན་མོད། འོན་
ཏེ་སྔར་བཞིན་ཡར་ལངས་མ་བྱུང་། དེ་བས། ཐའོ་མཱ་སིས་ཁུར་བ་འཁྱིལ་མ་དེ་ཁི་རེན་ནུས་
ཀྱི་མཚུལ་བར་གཏུག་ཙམ་གཏུག་ཙམ་བྱས་པ་ན། ཁི་རེན་ནུས་ཀྱིས་ད་གཟོད་སྔར་མལ་དུ་
བསྡད་ནས་ཁུར་བ་དེ་ཁམ་གང་ཟོས་བྱུང་བས། ཐའོ་མཱ་སིས་དེའི་མུར་ཁུར་བ་ཧྲིལ་བོ་ཁི་
རེན་ནུས་ཀྱི་མདུན་ལ་གཡུགས་བྱུང་།
ས་རུ་གོག་ནས་ཡོད་པའི་ཐའོ་མཱ་སི་ད་ནི་ཕྱིར་གོམ་པ་ཁ་ཤས་ནུར་ཞིང་། ལུས་པོ་ཀུམ་
པོར་བསྐུམས་ཏེ་ཁྱིའི་ཟོལ་གྱིས་ཟུག་སྐད་ཡང་ཡང་བརྒྱབ། ཁོས་འདི་ལྟར་ཁུར་བ་འཕྲོག་
པའི་བཟོ་ལྟ་སྣ་ཚོགས་བཏོད་པ་ན། ཁི་རེན་ནུས་ཀྱིས་ཀྱང་ཟུག་སྐད་ལན་འགའ་བཏོན་
ནས་བདག་པོར་ཨ་ལན་ཙམ་སྤྲད་བྱུང་། ཁོ་གཉིས་ཀས་རེ་ལྟོས་བྱེད་བཞིན་པ་ཏག་ཏག་
འདི་ཡིན་ལ། ཁི་རེན་ནུས་ལ་རྩེ་ཞོགས་ལང་བཞིན་པ་འདིས་མོ་ད་དུང་མུ་མཐུད་དུ་གསོན་
འདོད་པ་མཚོན་ཡོད།
ཟུག་སྐད་འདི་ནི་ད་གཟོད་ཁི་རེན་ནུས་ཀྱི་འཛུམ་མདངས་ཡིན། ཁོ་གཉིས་ཀས་
འཛུམ་མདངས་འདི་ཉིད་དུས་ནམ་ཡང་ཡལ་རྒྱུ་མེད་ན་སྙམ། དེ་བས། ཐའོ་མཱ་སི་སླར་ཡང་
ས་རུ་གོག་བཞིན་ཁི་རེན་ནུས་ཀྱི་ཕྱོགས་སུ་སོང་སྟེ་མོའི་ཁ་རུ་ཐོགས་པའི་ཁུར་བ་འཁྱིལ་
མ་དེའི་ལྷག་འཕྲོ་དམ་པོར་བཟུང་། ཁོ་གཉིས་ཀའི་གདོང་པ་ཆེས་ཆེར་ཉེ་ཞིང་ཐའོ་མཱ་
སིས་ཁི་རེན་ནུས་ཀྱི་དབུགས་ཀྱི་འབྱིན་རྔུབ་ཀྱང་ཚོར་ཡོང་། ཁི་རེན་ནུས་ཀྱི་ཁ་འགྲམ་དུ་
སྐྱེས་པའི་སྤུ་རིང་བོ་དེ་དག་གིས་ཐའོ་མཱ་སིའི་གདོང་ལ་ཟ་འཕྲུག་སློང་བར་ཡང་བྱེད། ཁྱི་
གུ་དེས་ཡང་བསྐྱར་ཟུག་སྐད་ཅིག་བརྒྱབ་ཅིང་ཤེད་ཤུགས་ཡོད་རྒུས་མཚུལ་བ་སྤྲུག་སྤྲུག་
ལན་འགའ་བྱས། སྐབས་འདིར་ཁོ་གཉིས་ཀའི་ཁ་རུ་ཁུར་བ་འཁྱིལ་མ་དེའི་ཕྱེད་ཀ་ཕྱེད་ཀ་
བཟུང་འདུག ཁི་རེན་ནུས་ཀྱིས་གོམས་སྲོལ་ལྟར་རང་ཉིད་ཀྱི་ཁ་རུ་བཟུང་བའི་ཁུར་བ་
ཕྱེད་ཀ་དེ་ས་རུ་གཡུགས་རྗེས། ཐའོ་མཱ་སིའི་ཁ་རུ་བཟུང་བའི་ཕྱེད་ཀ་གཞན་དེ་འཕྲོག་རྩིས་
བྱས་བྱུང་། ནམ་རྒྱུན་བཞིན་ཁུ་རེན་ནུས་ཀྱིས་ཐའོ་མཱ་སི་ནི་ཁྱི་དང་མི་འདྲ་བར་ད་དུང་
ལག་པ་གཉིས་ཀྱང་ཡོད་པ་རྨང་ནས་བརྗེད་འདུག དེའི་མུར། ཐའོ་མཱ་སིས་རང་ཉིད་ཀྱི་ཁ་
རུ་བཟུང་བའི་ཁུར་བ་ཕྱེད་ཀ་དེ་ཀློད་པ་ཕར་ཞོག ད་དུང་ས་རུ་ལྷུང་བའི་ཁུ་རེན་ནུས་ཀྱི
ཕྱེད་ཀ་དེ་ཡང་ཚུར་ཕྲོགས་བྱུང་།
“ཐའོ་མཱ་སི། ཁི་རེན་ནུས་ཀྱི་ཁུར་བ་མ་འཁྱེར།” ཐུར་བཟས་འདི་ལྟར་སྐད་བརྒྱབ།
ཐའོ་མཱ་སིས་ཁུར་བ་དུམ་བུ་དེ་གཉིས་ཁི་རེན་ནུས་ཀྱི་མདུན་ལ་བཞག་པ་ན། མོས་
རིངས་སྟབས་ཀྱིས་དུམ་བུ་གཅིག་ཁྱུར་མིད་དུ་བཏང་ཞིང་ཅིག་ཤོས་དེའང་ལམ་སང་ཁ་རུ་
བཟུང་ནས་ཁོ་གཉིས་ལ་སྤྱོམ་པར་བྱེད། ཁི་རེན་ནུས་ཀྱིས་དེ་ལྟར་བདག་པོ་གཉིས་ལ་རང་
ཉིད་སྔོན་ཏག་ཏག་གི་འགྲན་བསྡུར་དེ་ལས་རྒྱལ་སོང་བའི་རྣམ་འགྱུར་བསྟན་ཡོང་།
ཐའོ་མཱ་སི་དང་ཐུར་བཟའ་གཉིས་ཀས་མོ་ལ་ལྟ་བཞིན་ཁི་རེན་ནུས་བགད་བྱུང་ཞེས་
ཡང་ནས་ཡང་དུ་བཤད་འོངས་ལ། བཅོས་ཐབས་མེད་པའི་ནད་ཅིག་བྱུང་ཡོད་ཀྱང་མོ་
དགོད་ཐུབ་ཚེ་ད་དུང་གསོན་པའི་རེ་བ་ཡོད་པ་རེད་ཅེས་རྗོད་པར་བྱེད།
ཕྱི་ཉིན། ཁི་རེན་ནུས་ཀྱི་ནད་བབ་ཕལ་ཆེར་ཇེ་བཟང་དུ་སོང་ཡོད་པ་འདྲ། རྣམ་ཀུན་
གུང་ཚིགས་ཀྱི་རྗེས་སུ་ཐའོ་མཱ་སི་དང་ཐུར་བཟའ་གཉིས་ལ་ཆུ་ཚོད་གཅིག་གི་ཁོམ་ལོང་
ཡོད་པས། འདི་ནི་ཁོ་གཉིས་ཀས་ཁྱི་གུ་ཁྲིད་ནས་འཕྱར་གཡེང་ལ་འགྲོ་བའི་དུས་ཡིན་
པ་ཁི་རེན་ནུས་ཀྱིས་ཀྱང་གསལ་བོར་ཤེས་ཡོད། སྔོན་མ་ཡིན་ན། ཁི་རེན་ནུས་ཀྱིས་དུས་
ལ་མ་རན་པའི་གོང་ནས་ཁོ་གཉིས་ཀྱི་གཡས་གཡོན་དུ་ཕར་རྒྱུག་ཚུར་རྒྱུག་བྱས་ཏེ་སྒུག་
བཟོད་པའི་རྣམ་འགྱུར་སྟོན་པར་བྱེད། འོན་ཏེ། དེ་རིང་ཐུར་བཟས་འདོགས་ཐག་དང་
ལྕགས་ལོང་ལག་ཏུ་བླངས་ཀྱང་ཁི་རེན་ནུས་ཀྱིས་དེ་གར་བལྟས་འདུག་པ་ལས་འགུལ་
ཙམ་ཡང་མ་བྱས། ཁོ་གཉིས་ཀ་ཁྱི་གུའི་ཁ་གཏད་དུ་འགྲེང་ཞིང་། དགའ་བའི་ཉམས་སྣ་
ཚོགས་བཏོད་དེ་ཁི་རེན་ནུས་ལ་སྤྲོ་བ་ཏོག་ཙམ་རེ་སློང་བར་འབད་པ་བྱས། ཅུང་ཙམ་
འགོར་རྗེས། མོས་ཀྱང་བདག་པོ་གཉིས་ཀ་སྙིང་རྗེ་བ་འདྲ། རྐང་པ་གསུམ་ལ་བརྟེན་ནས་
འཐེང་གིན་འཐེང་གིན་དུ་ཕར་སོང་སྟེ་ལྕགས་ལོང་བསྐོན་དུ་བཅུག
“ཐུར་བཟའ། ངས་ཁྱོད་རང་པར་ལེན་པར་མི་དགའ་བ་ཤེས་མོད། འོན་ཏེ་དེ་རིང་
ཁྱོད་ཀྱིས་པར་ཆས་ཁྱེར་ནས་འགྲོ་རྒྱུ་བྱོས།” ཐའོ་མཱ་སིས་འདི་ལྟར་ལབ་བྱུང་།
ཐུར་བཟས་ཀྱང་ཁོའི་ཁར་མཉན་ཏེ་རྩིག་ལྡེབས་ཀྱི་འཆའ་སྒམ་དེའི་ཁ་ཕྱེ་ཞིང་།
སྒམ་དེའི་གྲུ་ཕུགས་ཤིག་ཏུ་གཡུགས་ཏེ་སྔ་མོ་ནས་བརྗེད་ཟིན་པའི་པར་ཆས་དེ་འཚོལ་
མགོ་བརྩམས། ཐའོ་མཱ་སིས་མུ་མཐུད་དུ “མ་འོངས་པའི་དུས་ནམ་ཞིག་གི་ཚེ། ང་ཚོས་
རང་ཉིད་ཀྱི་ད་ལྟ་འདྲ་པར་འདི་དག་ཉར་ཚགས་བྱས་པར་དགའ་བ་བསྒོམ་ངེས་རེད་ལ།
ཁི་རེན་ནུས་སྔོན་ཆད་འུ་གཉིས་ཀའི་འཚོ་བའི་ཆ་ཤས་ཤིག་ཡིན་པའང་ཡིད་ལ་འཁོར་
ངེས” ཞེས་བཤད་བྱུང་།
“སྔོན་ཆད་ཟེར་དོན་ཅི་ཡིན་ནམ།” ཐུར་བཟར་འདྲོགས་ཤིག་ལངས་ནས་འདི་ལྟར་
བརྗོད་པ་ནི་གློ་བུར་དུ་སྦྲུལ་གྱིས་བཏབ་པ་དང་འདྲ། སྐབས་འདིར་པར་ཆས་མོའི་མིག་
མདུན་གྱི་འཆའ་སྒམ་དེའི་ཡང་ཕུགས་སུ་མཐོང་མོད། འོན་ཏེ། མོས་ལག་པ་ཕར་བསྲིངས་
ནས་པར་ཆས་དེ་ཚུར་བླངས་མ་བྱུང་། “ངས་པར་ཆས་འཁྱེར་མི་འདོད། ཁི་རེན་ནུས་
ནམ་ཞིག་མེད་འགྲོ་བ་རེད་ཟེར་བའི་དོན་དངོས་དེ་ངས་གཏན་ནས་ཡིད་ཆེས་བྱ་མི་འདོད།
འོན་ཏེ། ཁྱོད་ཀྱིས་ད་ལྟ་ནས་བཟུང་མོ་ལ་སྔོན་ཆད་ཅེས་འབོད་དོན་ཅི་ཡིན།” ཐུར་བཟས་
ཡང་བསྐྱར་འདི་ལྟར་ལབ་བྱུང་།
“ཁྱོད་ཀྱིས་ང་ལ་ལེ་བདའ་མ་བྱེད།” ཐའོ་མཱ་སིས་འདི་ལྟར་བཤད།
“ངས་ཁྱོད་ལ་ལེ་བདའ་བྱེད་ཀྱི་མེད།” ཐུར་བཟས་སྐད་དམའ་མོས་འདི་ལྟར་བརྗོད་
ཅིང་། དེ་ནས་མུ་མཐུད་དུ “དྲང་མོར་བཤད་ན་ངའང་དེ་བཞིན་རེད། ལན་གྲངས་ཅི་ཙམ་
ཞིག་ལ། ངས་ཀྱང་ཤེས་མེད་ཚོར་མེད་ངང་ཁི་རེན་ནུས་འདས་ཟིན་པ་ཞིག་ལ་བརྩིས་ནས་
ཕྱིར་དྲན་བྱས་མྱོང་བ་ངོ་མ་བཤད་དཀའ། ཏག་ཏག་རྒྱུ་མཚན་འདིའི་དབང་གིས་ངས་པར་
ཆས་འཁྱེར་མི་འདོད” ཅེས་བཤད་བྱུང༌།
ཁོ་ཚོ་ལམ་དུ་འགྲོ་བཞིན་འདུག ལམ་ཐོག་ཐག་ཏུ་སྨྲ་བ་ཅི་ཡང་མི་འདུག སྨྲ་བ་ཅི་
་་ནས་འོངས་
ཡང་མེད་པ་འདི་ནི་ད་གཟོད་ཁི་རེན་ནུས་འདས་ཟིན་པ་ཞིག་ལ་མི་འཛིན་པའི་བྱ་ཐབས་
ཉག་གཅིག་རེད། ཁོ་གཉིས་ཀས་ལམ་ཧྲིལ་བོར་ཁྱི་གུ་འདི་མིག་གིས་འཚོས་
ཤིང་། གོམ་པ་གང་ཙམ་ལའང་མོ་དང་ཁ་འབྲལ་མི་ཕོད། ཁོ་གཉིས་ཀས་ཁི་རེན་ནུས་ཡང་
བསྐྱར་ལན་གཅིག་འཛུམ་པའི་སྐབས་གླགས་དེར་ངང་སྒུག་བྱེད་བཞིན་འདུག ཡིན་
ཡང་། ཁི་རེན་ནུས་སྔར་བཞིན་བགད་མ་བྱུང་། མོ་མུ་མཐུད་དུ་མདུན་ཕྱོགས་སུ་འགྲོ་ཅི་
ཐུབ་བྱེད། མོ་ཏག་ཏག་རྐང་པ་གསུམ་ལ་བརྟེན་ནས་འགྲོ་ཅི་ཐུབ་བྱེད།
“མོ་ནི་འུ་གཉིས་ཀའི་ཆེད་དུ་ད་གཟོད་སྒོར་ཡོང་བ་རེད། དོན་དངོས་སུ་མོར་སྒོར་
འགྲོ་འདོད་ཡེ་ནས་མི་འདུག མོ་སྒོར་བུད་པ་ནི་ཏག་ཏག་འུ་གཉིས་ཀ་དགའ་རུ་འཇུག་
པའི་ཆེད་དུ་རེད།" ཐུར་བཟས་འདི་ལྟར་བཤད་བྱུང་།
མོའི་བཤད་སྒྲོས་སྐྱོ་བས་ཁེངས་འདུག འོན་ཏེ། ཁོ་གཉིས་ཀས་ཁོ་ཚོ་ད་དུང་སྤྲོ་སྐྱིད་
ཀྱིས་ཁེངས་འདུག་པ་ཚོར་གྱི་མེད་ཚོད་རེད། ཁོ་གཉིས་སྤྲོ་སྐྱིད་ཀྱིས་ཁེངས་པ་ནི་སྐྱོ་སྣང་
མེད་པས་མིན་ཏེ། དེ་ལས་ལྡོག་སྟེ་ཏག་ཏག་སྐྱོ་སྣང་གི་དབང་གིས་ཡིན། ཁོ་གཉིས་ཕན་
ཚུན་གྱི་ལག་མགོར་འཇུས་ཤིང་། མཐོང་ལམ་དུ་སྣང་རིས་འདི་འདྲ་ཞིག་མངོན་བྱུང་སྟེ།
ཁོ་གཉིས་ཀའི་ལོ་ངོ་བཅུའི་འཚོ་བ་མཚོན་པའི་ཁི་རེན་ནུས་ད་ནི་འཐེང་གིན་འཐེང་གིན་
དུ་ལམ་དུ་འགྲོ་བཞིན་འདུག
ཁོ་ཚོ་ཡང་བསྐྱར་མདུན་ཕྱོགས་སུ་ཡུད་ཙམ་ལ་སོང་། འོན་ཏེ། ཡིད་ཕངས་པ་ཞིག་ལ་ཁི་
རེན་ནུས་ཀྱིས་གློ་བུར་དུ་གོམ་མཚམས་བཞག་ཅིང་། ཁ་ཕྱིར་འཁོར་ནས་ཁྱིམ་དུ་ལོག་སོང་།
ཕལ་ཆེར་ཉི་མ་འདི་རང་ཡིན་པ་འདྲ་ལ། དེ་མིན་ན་དེའི་ཕྱི་ཉིན་ཡིན་ངེས། ཐུར་བཟའ་
རང་དགར་ཐའོ་མཱ་སིའི་ཁང་པ་རུ་ཕྱིན་པ་ན། ཏག་ཏག་ཐའོ་མཱ་སིས་འཕྲིན་ཡིག་ཅིག་ལ་ལྟ་
བཞིན་པ་མཐོང་བྱུང་། ཐའོ་མཱ་སིས་སྒོའི་བཙིར་སྒྲ་ཐོས་པ་དང་ལམ་སང་འཕྲིན་ཡིག་དེ་ཤོག་
ཧྲུལ་མང་བོའི་སྲུབས་སུ་བཅུག་མོད། འོན་ཏེ། ཐུར་བཟས་སྐབས་དེའི་ཡོད་ཚད་གསལ་བོར་
མཐོང་བྱུང་། མོ་ཁང་པ་དེ་ལས་སྒོར་འབུད་དུས། ཐུར་བཟས་ཡང་བསྐྱར་ཐའོ་མཱ་སིས་འཕྲིན་
ཡིག་དེ་ཨམ་ཕྲག་ཏུ་བཅུག་བྱུང་བར་ཡིད་འཇོག་བྱུང་། ཡིན་ཡང་། ཁོས་ཡིག་ཤུབས་ཤུལ་དུ་
བརྗེད་སོང་བས། ཁང་པ་རུ་ཐུར་བཟའ་གཅིག་པུ་ལས་མེད་པའི་གླགས་ཤིག་ལ། མོས་ཡིག་
ཤུབས་དེར་ཞིབ་ཏུ་བལྟས་པ་ན། ཡིག་གཟུགས་ཆ་མེད་ཅིག་གིས་ས་གནས་བྲིས་འདུག་ལ།
སུག་བྲིས་ཤིན་ཏུ་གྲལ་དག་པས་བུད་མེད་ཅིག་གིས་བྲིས་པ་ལྟར་སྣང་།
ཅུང་ཙམ་གྱི་རྗེས་ནས་ཁོ་གཉིས་ངོ་ཕྲད་དུས། ཐུར་བཟས་སྣང་མེད་ངང་ཐའོ་མཱ་སི་ལ་
འཕྲིན་པ་དེ་འདྲ་ཞིག་ཡོད་མེད་ཀྱི་སྐད་ཆ་དྲིས།
“མེད།” ཐའོ་མཱ་སིས་འདི་ལྟར་ལབ་བྱུང་། དེ་མ་ཐག་ཐུར་བཟའ་སེམས་གཏིང་ནས་
ཡི་ཆད་སོང་། དེར་མ་ཟད། ཡི་ཆད་དེ་ལ་གདུག་རྩུབ་ངེས་ཅན་ཞིག་ཀྱང་འདུག རྒྱུ་མཚན།
དུས་ཡུན་རིང་བོ་ཞིག་ལ་མོར་འདི་འདྲའི་ཚོར་སྣང་ཞིག་ཡེ་ནས་སྐྱེས་མྱོང་མེད། དཔེ་མི་
སྲིད། མོས་གནས་འདིར་ཐའོ་མཱ་སི་གསང་སྟབས་ཀྱིས་བུད་མེད་གཞན་ལ་འགྲོགས་པའི་གོ་
སྐབས་ཕྲ་མོ་ཙམ་ཡང་མེད་ཨང་སྙམ། འདི་ནི་ཅིས་ཀྱང་དཔེ་མི་སྲིད་པ་ཞིག་རེད། ཁོས་ཁོམ་
ལོང་གི་དུས་ཚོད་ཡོད་ཚད་ཇི་ལྟར་བསྐྱལ་བ་མོའི་སེམས་སུ་ཝ་ལེར་ཡོད། འོན་ཏེ། ཕུ་རཱ་རྒུ་
རུ་ཁོས་ནམ་ཡང་བརྗེད་པར་དཀའ་བའི་བུད་མེད་ཅིག་མེད་པའི་ངེས་པའང་མེད་དེ། ཁོའི་
སྐྲ་གསེབ་ཏུ་གང་དེའི་ཁོག་སྨད་ཀྱི་དྲི་མ་བསྒོ་མ་ཐུབ་ཀྱང་སྔར་བཞིན་ཁོའི་ཡིད་སེམས་
དབང་མེད་དུ་དྲངས་པའི་བུད་མེད་ཅིག་ཡོད་ཀྱང་སྲིད། ཐུར་བཟའ་ཐའོ་མཱ་སི་བུད་མེད་དེའི་
ཆེད་དུ་རང་ཉིད་དང་ཁ་བྲལ་འགྲོ་བར་མི་སྐྲག་མོད། འོན་ཏེ། ཉེ་བའི་ལོ་འདི་གཉིས་ལ་གྲོང་
གསེབ་ཏུ་བསྐྱལ་བའི་བདེ་སྐྱིད་ཀྱི་འཚོ་བ་ཡོད་ཚད་ད་ནི་སྔོན་མ་ནང་བཞིན་རྫུན་གཏམ་གྱི་
དབང་གིས་དོན་སྙིང་ཅི་ཡང་མེད་པ་ཞིག་ཏུ་གྱུར་སོང་བའི་སྣང་བ་བྱུང་།
རིང་ནས་སེམས་སུ་གཤགས་པའི་འཆར་སྒོ་ཞིག་ཡང་བསྐྱར་མོའི་ཡིད་ལ་ཤར་བྱུང་
སྟེ། མོའི་ཆེས་མཐའ་མའི་ལྡོག་མལ་ནི་ཐའོ་མཱ་སི་མ་ཡིན་པར་ཁི་རེན་ནུས་རེད། རྒྱ་ལ་ཁི་
རེན་ནུས་ཚེ་ལས་འདས་པ་ན། ད་ནི་ཁོ་ཚོའི་འཚོ་བའི་སྒུལ་ཤུགས་གང་དུ་འཚོལ་ཨང་།
ཐུར་བཟས་མ་འོངས་པའི་ཕྱོགས་ལ་བསམ་བློ་བཏང་། ཁི་རེན་ནུས་མེད་པའི་མ་
འོངས་པ་ཞིག་ལ་བསམ་བློ་བཏང་ཙ་ན། མོར་རང་ཉིད་ལ་འཁྲི་ས་བརྟེན་ས་ཅི་ཡང་མེད་
པའི་ཉམས་སྣང་བྱུང་།
ཁི་རེན་ནུས་གྲུ་ཕུགས་ཤིག་ཏུ་འཛུལ་ནས་ཉལ་འདུག་ལ། ངག་ནས་འཁུན་བུ་འབྱིན་
གྱིན་འདུག ཐུར་བཟའ་ཁོ་ཚང་གི་མེ་ཏོག་ལྡུམ་ར་རུ་ཕྱིན་ནས་ཀུ་ཤུའི་སྡོང་པོ་གཉིས་ཀྱི་
བར་དུ་ཡོད་པའི་སྤང་ཁུགས་དེར་ཞིབ་ལྟ་བྱས། སེམས་སུ་རྗེས་མར་ཁི་རེན་ནུས་ནི་སྤང་
ཁུགས་འདི་རུ་དུར་དུ་སྦ་དགོས་ཨང་སྙམ། མོས་ལྷམ་གྱི་ཕྱི་རྟིང་གིས་སྤང་ཁུགས་དེ་ཡང་
ནས་ཡང་དུ་བརྐོས་ཏེ་གྲུ་བཞི་ནར་མོའི་དབྱིབས་ཤིག་བཏོད་ཅིང་། འདི་ནི་མ་འོངས་པར་
ཁི་རེན་ནུས་ཀྱི་དུར་ས་བྱ་དགོས་ཨང་སྙམ།
“ཁྱོད་ཀྱིས་ཅི་ཞིག་བྱེད་བཞིན་ཡོད་དམ།” ཐའོ་མཱ་སིས་འདི་ལྟར་དྲིས་བྱུང་། ཁོ་
རང་སྟེས་དབང་གིས་ཐུར་བཟས་ས་རྐོ་བཞིན་པའི་སྐབས་ལ་ཁེལ་ཞིང་། དེ་ནི་ཆུ་ཚོད་ཁ་
ཤས་ཀྱི་སྔོན་ལ་ཐུར་བཟའ་སྟེས་དབང་གིས་ཁོས་འཕྲིན་ཡིག་ལ་ལྟ་བཞིན་པའི་སྐབས་དེར་
ཁེལ་བ་དང་ཡོངས་སུ་མཚུངས།
ཐུར་བཟས་ཁ་ཅི་ཡང་གྲགས་མ་བྱུང་། ཐའོ་མཱ་སིས་མོའི་ལག་ཟུང་འདར་ལྕུག་ལྕུག་
བྱེད་བཞིན་པ་མཐོང་། དུས་ཡུན་རིང་བོ་ཞིག་ལ་མོ་འདི་ལྟར་གྱུར་མྱོང་མེད། དེ་བས། ཐའོ་
མཱ་སི་མོའི་ལག་པར་འཇུ་གྲབས་བྱས་མོད། འོན་ཏེ་ཐུར་བཟས་རང་ཉིད་ཀྱི་ལག་པ་ཕྱིར་
བསྐུམས་སོང་།
“འདི་ནི་ཁི་རེན་ནུས་ཀྱི་དུར་ས་ཡིན་ནམ།”
ཐུར་བཟས་སྔར་བཞིན་ཨ་ལན་ཅི་ཡང་མ་བྱིན།
ཁོས “ཁྱོད་
མོས་སྨྲ་བ་བསྡམས་ནས་བསྡད་པ་དེས་ཐའོ་མཱ་སིར་ཁོང་ཁྲོ་བསླངས་པས།
ཀྱིས་ངས་ཁི་རེན་ནུས་འདས་ཟིན་པ་ཞིག་ཏུ་བརྩིས་པར་ལེ་བདའ་བྱེད་ཀྱིན་འདུག འོ་ན།
ཁྱོད་ཀྱིས་ཅི་ཞིག་བྱེད་བཞིན་འདུག ཁྱོད་ཀྱིས་ད་ནས་བཟུང་མོ་རང་དུར་ལ་སྦེད་རྩིས་
བྱེད་ཀྱིན་འདུག” ཅེས་སྐད་འགྲགས་བརྒྱབ་བྱུང་།
མོ་ཕར་འཁོར་ཞིང་ཐའོ་མཱ་སི་ལ་རྒྱབ་གཏད་ནས་ཁྱིམ་དུ་འཛུལ་སོང་།
ཐའོ་མཱ་སི་ཡང་མོའི་ཁང་པ་རུ་འཛུལ་རྗེས། ཁང་པའི་སྒོ་ཁྲོག་གེར་གཏན།
ཐུར་བཟས་ཁང་པའི་སྒོ་ཕྱིར་ཕྱེ་སྟེ “ཁྱོད་ཀྱིས་རང་འབའ་ཞིག་བསམས་ནས་མ་བསྡད་
ན་ཆོག་གམ། ཆེས་མ་མཐའ་ཡང་སྐབས་འདིར་ཁྱོད་ཀྱིས་ཁི་རེན་ནུས་ལའང་འདང་རེ་རྒྱག་
དགོས་ཨང་། མོ་གཉིད་དུ་ཡུར་ཡོད་མོད། འོན་ཏེ་ཁྱོད་ཀྱིས་མོའི་གཉིད་དཀྲོགས་བྱུང་། ད་ནི་
མོས་ལམ་སང་ཟུག་རྔུ་མ་བཟོད་པར་སྨྲེ་སྔགས་བཏབ་ཡོང་ངེས” ཞེས་བཤད་བྱུང་།
དེའི་མུར། ཐུར་བཟས་རང་ཉིད་ཀྱི་སྐད་ཆ་དེར་གནས་ལུགས་ཅི་ཡང་མེད་པ་རྟོགས་
ལ། ད་དུང་རང་ཉིད་ཀྱི་བྱ་སྤྱོད་ནི་རང་གཤིས་ངན་པའི་བུད་མེད་གཏུམ་མོ་ཞིག་དང་འདྲ་
བར། རྣམ་པ་ཀུན་ཏུ་གཞན་ལ་འཚེ་ཞིང་གཞན་ལ་འཚེ་བའི་གླགས་འཚོལ་བ་ལ་ཡང་
ཤིན་ཏུ་མཁས་པ་ཞིག་ཡིན་པའང་རྟོགས་བྱུང་།
ཐའོ་མཱ་སིས་ཕྱི་རྟིང་ཡར་བཀྱགས་ཏེ་འཇབ་ཀྱིན་འཇབ་ཀྱིན་དུ་ཁི་རེན་ནུས་ཀྱི་ཁང་
པ་རུ་སོང་ལ། ཐུར་བཟས་ཐའོ་མཱ་སི་གཅིག་པུ་ཁི་རེན་ནུས་ཀྱི་གན་ནས་སྡོད་དུ་འཇུག་
མི་འདོད་པས། མོའང་ཁོའི་རྗེས་སུ་འབྲངས་ནས་སོང་། ཁོ་གཉིས་ཁི་རེན་ནུས་ཀྱི་ལོགས་
གཉིས་སུ་འགྲེང་འདུག་ཅིང་། ལུས་པོ་མར་སྒུར་ནས་ཁྱི་གུ་དེར་བལྟས་ཏེ་འདུག ལུས་
པོའི་བཟོ་ལྟ་གཅིག་ཏུ་ཁེལ་བ་འདིས་ཁོ་གཉིས་འགྲིགས་སོང་བས་མིན་ཏེ། དེ་ལས་ལྡོག་
སྟེ། ཁོ་ཚོ་ཕྱོགས་གཉིས་སུ་གྱུར་པ་མཚོན། ཐུར་བཟའ་དང་མོའི་ཁྱི་གཉིས་ཕྱོགས་གཅིག་ཏུ་
གྱུར་ཡོད་ལ། ཐའོ་མཱ་སི་དང་ཁོའི་ཁྱི་གཉིས་ཀྱང་ཕྱོགས་ཅིག་ཤོས་དེར་གྱུར་ཡོད།
ཁོ་གཉིས་འདི་ལྟར་རང་རང་སར་ཕན་ཚུན་ལ་ཁ་མ་གྲགས་པར་ཨམ་གཙིགས་
བསྡམས་ཏེ་ཁི་རེན་ནུས་ཚེ་ལས་འདའ་ཁའི་བར་དུ་ལུས་མི་འགྲོ་ཨང་སྙམ་སྟེ། ཁོ་བོ་
འདིའི་ཐད་ལ་སེམས་ཁྲེལ་ཤིན་ཏུ་ལྕི།
རྫི་གླུ་ཞེས་པའི་བརྡ་འདི་ཉིད་ཐུར་བཟའ་ལ་དེ་འདྲའི་རྩ་ཆེ་བ་ཞིག་ཏུ་འགྱུར་དོན་ཅི་
ཡིན་ནམ།
རང་རེ་རྣམས་ནི《གསུང་རབ་རྙིང་མའི》ངག་རྒྱུན་གྱི་ཤན་སྟོབས་ལས་ནར་སོན་པ་
ཡིན་ལ། རྫི་གླུ་ནི་ང་ཚོའི་དྲན་འཛིན་གྱི་རྩིག་ལྡེབས་སུ་བརྐོས་པའི་མཛེས་རིས་ཤིག་ཏུ་
བརྗོད་ཆོག དེ་ནི་མཐོ་རིས་ཚལ་གྱི་ཕྱིར་དྲན་ཇི་སྙེད་དང་ཡོངས་སུ་མཚུངས་ཏེ། མཐོ་
རིས་ཚལ་གྱི་འཚོ་བ་ནི་ང་ཚོ་རྒྱུས་མེད་ཀྱི་འཇིག་རྟེན་ཞིག་ཏུ་འདྲེན་པའི་ཕྱིར་ལྡོག་མེད་
པའི་དྲང་ཐིག་གི་འགྲུལ་བཞུད་ཅིག་མིན་ལ། ཉེན་ཁའི་གནས་ལ་ཚོད་བགམ་པའི་འགྲུལ་
བཞུད་ཅིག་ཀྱང་མིན། དེ་ནི་ང་ཚོར་རྒྱུས་མངའ་ཆེ་བའི་བྱ་དངོས་དུ་མའི་ཀློང་དུ་བསྐྱར་
ཟློས་སུ་འཁོར་བཞིན་པ་ཞིག་རེད། བསྐྱར་ཟློས་དེ་ནི་ཞེ་མཇེད་པ་ཞིག་མིན་པར། བདེ
སྐྱིད་ཅིག་རེད།
རྒྱ་ལ་སྐྱེ་བོ་གང་ཞིག་གིས་གྲོང་གསེབ་ཏུ་འཚོ་བ་བསྐྱལ་ནས་རང་ཉིད་ཧྲིལ་བོ་རང་
བྱུང་ཁམས་ཆེན་པོའི་ཕང་བར་བཀོད་ཡོད་ལ། མཐའ་འཁོར་དུ་དཀར་ནག་ཕྱུགས་རིགས་
ཀྱིས་བསྐོར་ཏེ་དུས་བཞིའི་འགྱུར་ལྡོག་གི་འགྲོས་ལ་ཞུགས་ཡོད་ཕྱིན། དེས་ན། ཆེས་མ་
མཐའ་ཡང་མཐོ་རིས་ཚལ་གྱི་འོད་ཟེར་ལྷག་མ་ཙམ་ཞིག་ད་དུང་སྐྱེ་བོ་གང་དེའི་ལུས་ལ་
འཕྲོས་ཡོད་ངེས། དེར་བརྟེན། ཉིན་དེར་ཆུ་ཚན་ཅན་གྱི་མཁར་གྲོང་དེ་རུ་མཉམ་ལས་
ཁང་གི་ཀྲུའུ་ཞི་དང་ཕྲད་མ་ཐག ཐུར་བཟའི་མཐོང་ལམ་དུ་མོའི་ཡིད་སེམས་ཅིག་ཅར་དུ་
འཕྲོག་པའི་གྲོང་གསེབ་ཀྱི་མཛེས་ལྗོངས་ཤིག(མོ་རང་གནས་དེ་རུ་འགྲོ་མྱོང་མེད་ལ། དེ་
གར་འཚོ་བ་ཡང་རོལ་མྱོང་མེད)མངོན་འོངས་པ་རེད། འདི་ནི་དོན་དུ་མོ་རང་ཕྱིར་འཁོར་
ནས་རྒྱབ་ཕྱོགས་སུ་ལྟ་བཞིན་པ་ཡིན་ཏེ། མཐོ་རིས་ཚལ་གྱི་ཕྱོགས་ག་ལ་བ་དེར་ཕྱིར་ལྟ་
བྱེད་བཞིན་པ་ཡིན།
མཐོ་རིས་སྐྱེད་ཚལ་དུ། ཨ་རྡུམ་གྱིས་ལུས་པོ་མར་སྒུར་ཏེ་ཆུ་མིག་ཏུ་བལྟས་པའི་
བར་སྐབས་དེར། ཁོས་ཆུ་ངོས་སུ་སྣང་བ་ནི་རང་ཉིད་ཡིན་པ་ད་དུང་ཡེ་ནས་ཤེས་མེད། དེ་
བཞིན་དུ། ཁོས་ཐུར་བཟའ་ཆུང་དུས་སུ་མེ་ལོང་གི་ཁ་གཏད་དུ་འགྲེང་སྟེ་ཐབས་བརྒྱ་ཇུས་
སྟོང་གིས་ཕུང་བོའི་ཤ་ཚུགས་བརྟོལ་ནས་རང་ཉིད་ཀྱི་རྣམ་ཤེས་མཐོང་འདོད་པ་དེར་ཡང་
གོ་བ་ཅི་ཡང་ལོན་དཀའ་ངེས། ཨ་རྡུམ་ནི་ཁི་རེན་ནུས་དང་འདྲ་སྟེ། སྔོན་མར་ཐུར་བཟའ་
སེམས་གཡེང་བའི་སླད་དུ་རྩེད་མོ་འདི་འདྲ་ཞིག་རྩེས་མྱོང་། མོས་ཁི་རེན་ནུས་ཁྲིད་འོངས་
ནས་མེ་ལོང་གི་ཁ་གཏད་དུ་བཞག་སྟེ་མོའི་རྣམ་འགྱུར་ལ་བརྟག འོན་ཏེ། ཁི་རེན་ནུས་
ཀྱིས་རང་ཉིད་ཀྱི་སྣང་བརྙན་ངོས་མ་ཟིན་པར་སྣང་མེད་ངང་དེ་ལ་ཅེར་ནས་བསྡད་འདུག
རང་གི་སྣང་བརྙན་མཐོང་ཡང་ཚོར་བ་ཅི་ཡང་མེད་པའི་ཚོད་ནི་ཅིས་ཀྱང་རློམ་དཀའ་བ་
ཞིག་རེད།
ཁི་རེན་ནུས་དང་ཨ་རྡུམ་གྱི་བསྡུར་བ་ལས་ཁོ་བོས་མཐོ་རིས་ཚལ་དུ་མི་ད་དུང་མི་
རུ་གྱུར་མེད་པའི་གནད་དེ་རྟོགས་བྱུང༌། ཞིབ་ཏུ་བཤད་ན། སྐབས་དེ་དུས་མི་ད་དུང་མིའི་
ལམ་དུ་བཅུག་མེད་པ་རེད། འོན་ཏེ། ང་ཚོ་ནི་སྔ་མོ་ནས་མིའི་ལམ་ཀ་དེར་ཞུགས་ཚར་ཞིང་།
མདུན་ནས་མདུན་ལ་དྲང་ཐད་དུ་སྐྱོད་པའི་ཕྱིར་མི་ལྡོག་པའི་དུས་ཚོད་ཀྱི་སྟོང་བའི་
དབྱིངས་སུ་འཕུར་ལྡིང་བྱེད་བཞིན་ཡོད། དེ་ལྟ་མོད་ཀྱང་། ད་དུང་སྲད་བུ་ཕྲ་མོ་ཞིག་གིས་ང་
ཚོ་དང་རྒྱང་རིང་ན་རབ་རིབ་ཏུ་གྱུར་པའི་མཐོ་རིས་ཚལ་གཉིས་མཉམ་དུ་སྦྲེལ་ཡོད་ལ།
ཏག་སྲད་བུའི་སྣེ་གཞན་དེ་རུ་ཨ་རྡུམ་གྱིས་ལུས་པོ་སྒུར་ནས་ཆུ་མིག་ཏུ་ལྟ་བཞིན་མཆི། འོན་
ཏག་
ཏེ། ནར་སེ་སིར་ཟི་དང་མི་འདྲ་བར། ཨ་རྡུམ་གྱིས་ཆུ་ངོས་སུ་སྣང་བའི་གསལ་མི་གསལ་བའི་
སེར་ཐིག་དེ་ནི་རང་ཉིད་ཡིན་པ་ཁྱོན་ནས་ཤེས་ཀྱིན་མེད། མཐོ་རིས་ཚལ་ལ་བཅངས་པའི་
དྲན་གདུང་ནི་དོན་དུ་མི་རྣམས་མི་རུ་འགྱུར་མ་འདོད་པའི་སེམས་འདུན་དེ་རང་རེད།
ཆུང་ངུའི་དུས་སུ། ཐུར་བཟས་ཨ་མའི་ཟླ་མཚན་གྱིས་སྦགས་པའི་འོག་སྦྱིབས་མཐོང་
མ་ཐག་སྐྱུག་མེར་ལངས་ཡོང་ལ། དེ་ཉིད་གསང་བའི་གནས་ཤིག་ཏུ་མི་སྦེད་པར་གང་བྱུང་
དུ་དོར་ཡོད་པས། མོས་ཨ་མར་ངོ་ཚ་མི་འདུག་ཅེས་ལེ་ལན་ཡང་བདས་མྱོང་། ཁི་རེན་ནུས་
ནི་ཁྱི་མོ་ཞིག་ཡིན་ལ། དེར་ཡང་ཟླ་མཚན་འབབ་རྒྱུ་ཡོད། ཟླ་ངོ་དྲུག་ལ་ཐེངས་རེ་འབབ་
ཅིང་འབབ་ཐེངས་རེར་ཉིན་བཅོ་ལྔ་ཙམ་འགོར་བ་རེད། དེ་བས། ཁི་རེན་ནུས་ཀྱིས་ཟླ་
མཚན་གྱི་སྐབས་སུ་ཁང་པ་མི་སྦག་པའི་ཆེད་དུ། ཐུར་བཟས་མོའི་བརླ་བར་དུ་སྲིང་བལ་
ཕོན་པོ་ཞིག་གིས་བྱིབས་ཤིང་དེ་ལ་རང་ཉིད་ཀྱི་རྐང་ཐུང་རྙིང་བ་ཞིག་བསྐོན་རྗེས། རྐང་
ཐུང་དེ་འཆིང་ཐག་ཅིག་གིས་ཁི་རེན་ནུས་ཀྱི་ལུས་ལ་ལེགས་པོར་བཅིངས། ཏག་ཏག་ཉིན་
བཅོ་ལྔའི་རིང་ལ། ཁི་རེན་ནུས་ནི་རྣམ་ཀུན་འདི་ལྟ་བུའི་ཆས་སུ་ཞུགས་ཡོད་པས། ཐུར་
བཟས་མོ་མཐོང་མ་ཐག་རྟག་པར་དགོད་ཁ་ཤོར་ཡོང་།
བུད་མེད་ཅིག་གི་ཟླ་མཚན་གྱིས་ཐུར་བཟར་སྐྱུག་མེར་བསླངས་ཡོང་མོད། འོན་ཏེ་
ཁྱི་མོ་ཞིག་གི་ཟླ་མཚན་གྱིས་མོའི་སེམས་སུ་སྤྲོ་བ་ངེས་ཅན་ཞིག་བསྟབས་འོངས།
འདི་ལ་
འགྲེལ་ཇི་ལྟར་བསྐྱོན་ཨང་། ཁོ་བོའི་ངོས་འཛིན་དུ་དེ་ནི་ལས་སླ་མོ་ཞིག་རེད། རྒྱུ་མཚན་
ཁྱི་ནི་དུས་ནམ་ཡང་མཐོ་རིས་ཀྱི་སྐྱེད་ཚལ་ནས་ཕྱིར་བསྐྲད་མེད་པས་རེད། ཁི་རེན་ནུས་
ཀྱིས་རྣམ་ཤེས་དང་ཕུང་པོའི་ངོ་བོ་བདག་གཅིག་གི་འབྲེལ་བ་དེར་ངེས་ཤེས་ཅི་ཡང་
འདྲོངས་དཀའ་བས། སྐྱུག་བྲོ་བ་ནི་ཅི་ཞིག་ཡིན་པར་ཆ་འཇོག་གང་ཡང་མེད། དེ་བས། ཁི་
རེན་ནུས་དང་མཉམ་དུ་སྡོད་སྐབས། ཐུར་བཟས་ཉམས་དགའ་ཞིང་བག་ཕབ་པའི་བདེ་བ་
ངེས་ཅན་ཞིག་ཚོར་ཡོང་། (དེའི་ཕྱིར། སྲོག་ཆགས་ཡོད་ཚད་སྲོག་དང་བཅས་པའི་འཕྲུལ་
ཆས་སུ་ལྟ་བ་དང་དྲུས་མ་ཡོད་ཚད་འོ་མ་འཇོ་བའི་འཕྲུལ་འཁོར་དུ་འཛིན་པ་ནི་ཧ་ཅང་
ཉེན་ཁའི་གནས་ཤིག་སྟེ། མིས་ནི་འདི་ལྟར་རང་ཉིད་དང་མཐོ་རིས་སྐྱེད་ཚལ་གཅིག་ཏུ་
སྦྲེལ་བྱེད་ཀྱི་སྲད་བུ་ཕྲ་མོ་དེ་དུམ་བུར་བཅད་པ་ཡིན་པས། ད་ནི་དུས་ཚོད་ཀྱི་སྟོང་བའི་
དབྱིངས་སུ་དམིགས་མེད་དུ་འཕུར་དུས་ཐོགས་ས་དང་བརྟེན་ས་མེད་ལ། སྐྱབས་དང་སྐྱོབ་
པས་ཀྱང་ཀུན་ནས་སྟོངས་པར་འགྱུར)
ཀུན་ནས་འཁྲུགས་པའི་བསམ་གཞིག་འདིའི་ཀློང་དུ། ཁ་ན་མ་ཐོ་བའི་ལས་སུ་འགྱུར་
བའི་འཆར་སྒོ་ཞིག་ཐུར་བཟའི་འདུ་ཤེས་སུ་འཕོས་ཡོང་ནས་ཅིས་ཀྱང་གཡོལ་ཐབས་མེད་
པར་གྱུར་ཏེ། མོ་དང་ཁི་རེན་ནུས་གཉིས་དམ་པོར་སྦྲེལ་བའི་བརྩེ་བ་དེ་ནི་ཐའོ་མཱ་སི་དང་
ཁོ་གཉིས་ཀའི་བརྩེ་དུང་ལས་ཆེས་ཆེར་ལྷག་པའི་ཉམས་སྣང་བྱུང་ལ། བརྩེ་བ་འདི་ནི་ཁོ་
གཉིས་ཀའི་བརྩེ་དུང་ལས་རླབས་ཆེ་བ་ཞིག་མིན་མོད། འོན་ཏེ་ཁོ་གཉིས་ཀའི་བརྩེ་དུང་
ལས་ཡི་གར་འོང་བ་ཞིག་ཏུ་སྣང་། ཐུར་བཟས་མི་སུ་ལའང་ལེ་བདའ་བྱེད་ཀྱིན་མེད་དེ།
མོས་རང་ཉིད་ལ་ལེ་ལན་འདེད་ཀྱིན་མེད་ལ། ཐའོ་མཱ་སི་ལའང་ལེ་ལན་འདེད་ཀྱིན་མེད།
ཡིན་ཡང་། མོས་ཐའོ་མཱ་སི་དང་ཁོ་གཉིས་ཕན་ཚུན་ལ་སྔར་བས་བརྩེ་ཞིང་དུངས་པ་ཞིག
ཏུ་འགྱུར་སྲིད་པར་ཁ་ཚོན་གཅོད་མི་འདོད། དེ་ལས་ལྡོག་སྟེ། མོས་མིའི་རིགས་ཀྱི་ཁྱོ་ཤུག་
ཅེས་པའི་བྱུང་བ་འདིས་མ་གཞི་ནས་ཕོ་མོ་གཉིས་ཀའི་བརྩེ་དུང་དེ་མི་ཁྱི་གཉིས་ཀྱི་བརྩེ་
འདང་ལ་མི་དོ་བ་ཞིག་ཏུ་བཏང་ཡོད་པར་འདོད།(ཆེས་མཐའ་ཡང་བརྩེ་བ་དུ་མ་ཞིག་ལས་
ཆེས་མཆོག་ཏུ་གྱུར་པ་དེའོ)
འདི་ནི་སྒེར་སེམས་སྤུ་ཙམ་ཡང་མེད་པའི་བརྩེ་བ་ཞིག་སྟེ། ཐུར་བཟས་ཁི་རེན་ནུས་
ལ་རེ་བ་ཅི་ཡང་བཅངས་མེད། ཐ་ན་མོའི་བརྩེ་བ་འཐོབ་པར་ཡང་རེ་བ་བྱེད་ཀྱིན་མེད།
མོ་དང་ཁི་རེན་ནུས་ཀྱི་བར་དུ། ཐུར་བཟས “ཁོ་རང་ང་ལ་དགའ་འམ། སྔོན་ཆད་ཁོ་མི་
གཞན་ཞིག་ལ་ང་བས་ཀྱང་དགའ་མྱོང་ངམ། ཁོ་ང་ལ་དགའ་བ་ནི་ང་ཁོ་ལ་དགའ་བ་ལས་
ཀྱང་མང་ངམ” ཞེས་པ་སོགས་རྣམ་ཀུན་མཛའ་གྲོགས་ཕོ་མོ་དག་ཨར་ལ་གཏད་ཡོང་བའི་
དྲི་བ་དེ་དག་ཀྱང་གཏན་ནས་དྲིས་མྱོང་མེད། བརྩེ་དུང་གི་མང་ཉུང་དང་ཟབ་ཁྱད། ཡང་ན་
དེ་ལ་ཚོད་དཔག་དང་བརྟག་པ་སོགས་བགྱི་བའི་དྲི་བ་འདི་དག་གིས་ད་གཟོད་མི་ཡུལ་གྱི་
བརྩེ་བ་རྨེག་མེད་དུ་བཅོམ་པ་ཡིན་ཨང་། རྒྱ་ལ་ང་ཚོས་མི་གཞན་ལ་དགའ་བ་དེ་མི་ལྕོགས་
ཚེ། དེ་ནི་ཏག་ཏག་ཕ་རོལ་པོའི་བརྩེ་བ་འཐོབ་འདོད་པས་ཡིན་སྲིད་དེ། ཡང་གཅིག་བཤད་
ན། ང་ཚོས་རྣམ་པ་ཀུན་ཏུ་ཕ་རོལ་པོ་ལས་ཅི་ཞིག(བརྩེ་བ)འཐོབ་འདོད་པར་རེ་བ་ལས།
ཆ་རྐྱེན་ཅི་ཡང་མེད་པར་མི་དེ་ཉིད་ཁོ་ནའི་ཆེད་དུ་གང་དེའི་གྲོགས་སུ་གྱུར་པ་ནི་ཉུང་བ་
བས་ཀྱང་ཆེས་ཉུང་བས་སོ།
ད་དུང་གནད་ཀ་འདི་འདྲ་ཞིག་ཀྱང་ཡོད་དེ། ཐུར་བཟས་ཁི་རེན་ནུས་ཀྱི་ཐོག་མའི་
རྣམ་པ་དེ་ཁས་འཆེས་པ་ལས། རང་ཉིད་ཀྱི་ཆ་བྱད་ལ་གཞིགས་ནས་མོའི་བཟོ་ལྟ་ལ་འགྱུར་
བ་བཏང་མྱོང་མེད། མོས་དང་པོ་ཙ་ནས་ཁྱི་ལའང་རང་ཉིད་ཀྱི་འཇིག་རྟེན་ཞིག་ཡོད་པ་
ཁས་འཆེས་ཟིན་པས། ད་ནི་ཁི་རེན་ནུས་སྒེར་འཛིན་བྱེད་པའི་འདུན་པ་ཅི་ཡང་མ་སྐྱེས་
ལ། ཁི་རེན་ནུས་ཀྱི་གསང་བའི་གོམས་གཤིས་སོགས་ལའང་ཕྲག་དོག་དང་ཀོ་ལོང་གང་ཡང་
བྱ་མི་འདོད། ཐུར་བཟས་ཁྱི་གུ་འདི་གསོས་པ་ནི་གང་དེར་འགྱུར་བ་གཏོང་འདོད་པས《ཡིན་
ཡང་སྐྱེས་པ་དག་གིས་བུད་མེད་ལ་འགྱུར་བ་གཏོང་འདོད་ཅིང་། བུད་མེད་དག་གིས་ཀྱང་
སྐྱེས་པ་ཚོར་འགྱུར་བ་གཏོང་དགོས་པར་སྙམ་ཡོད)མ་ཡིན་གྱི། དེ་ལ་མིའི་རིགས་དང་
འབྲེལ་འདྲིས་བྱེད་པའི་བརྡ་སྤྲོད་སྟངས་ཤིག་བསླབས་ཏེ་མཉམ་དུ་འཚོ་བ་བསྐྱལ་འདོད་
པས་རེད།
གཞན་ཡང་། ཐུར་བཟས་ཁྱི་ལ་བཅངས་པའི་བརྩེ་བ་ནི་མོ་རང་ཡིད་འཐད་ཡོད་པ་ལས་
གཞན་གྱིས་བཙན་བཙུགས་པ་ཞིག་མིན། (ཐུར་བཟའི་ཡིད་ལ་ཡང་བསྐྱར་རང་ཉིད་ཀྱི་
མ་རྒན་དྲན་བྱུང་། མོས་ནོངས་འགྱོད་དང་བཅས་གལ་སྲིད་མོའི་ཨ་མ་ཡང་གྲོང་ཚོ་འདིའི་
བུད་མེད་ཆ་མེད་ཅིག་ཡིན་ཚེ། མོའི་རྩེ་མཚར་ལ་དགའ་བའི་རང་བཞིན་དེས་གཅིག་ཏུ་ན་
རང་ཉིད་ཀྱི་དང་བ་འདྲེན་སྲིད་ཨང་ཡང་སྙམ། ཀྱེ་མ། མོའི་མ་རྒན་ནི་མི་ཆ་མེད་ཅིག་ཡིན་
ན་ཅི་མ་རུང་། ཆུང་བྱིས་པའི་དུས་ནས་བཟུང་། ཐུར་བཟས་རང་ཉིད་ཀྱི་དབང་བོ་རྣམ་ལྔ་
དང་རང་ཉིད་ཀྱི “བདག” སོགས་ཨ་མས་བདག་གིར་བཟུང་བའམ་ཨ་མ་དང་ཆེས་ཆེར་
མཚུངས་པ་དེ་ངོ་ཚ་ཞིག་ཏུ་རྩི་བཞིན་ཡོད་ལ། དེ་བས་ཀྱང་བཟོད་དཀའ་བ་ནི “ཕ་མ་ལ་
བརྩི་བཀུར་ཞུ” དགོས་པའི་གནའ་བོའི་བསླབ་བྱ་འདི་རེད། བསླབ་བྱ་འདིས་མོ་ལ་རང་
ཉིད་ཀྱི་ཡོད་ཚད་ཨ་མས་བདག་གིར་བཟུང་བ་དེ་བཙན་ཤེད་ཀྱིས་ཁས་ལེན་དུ་བཅུག་ཅིང་།
བདག་བཟུང་གི་བགྱི་བ་འདིའང་བྱམས་བརྩེ་རུ་ཁས་འཆེ་རུ་བཅུག ཐུར་བཟའ་དང་ཨ་
མའི་འབྲེལ་ཐག་ཆད་པ་ནི་མོའི་མ་རྒན་ལན་པ་མིན་ལ། མོའི་མ་རྒན་རང་ཉིད་ཀྱི་ཤ་ཚུགས་
སུ་གྱུར་པས་ཀྱང་མིན་པར། ཏག་ཏག་མོ་ནི་རང་ཉིད་ཀྱི་ཨ་མ་ཡིན་པས་རེད)
དེ་བས་ཀྱང་གལ་ཆེ་བ་ནི་མི་ཞིག་གིས་མི་གཞན་ཞིག་ལ་རྫི་གླུ་སྐྱེས་སུ་འདེགས་
ཐབས་མེད་ཀྱང་། སྲོག་ཆགས་ཀྱིས་ནི་དེ་ལྟར་ལྕོགས་ཏེ། རྒྱུ་མཚན། སྲོག་ཆགས་ནི་མཐོ་
རིས་ཚལ་ནས་ཕྱིར་བསྐྲད་མེད་པས་རེད། མི་ཁྱི་གཉིས་ཀྱི་བརྩེ་བ་ནི་རྫི་གླུ་དང་ཡོངས་སུ་
མཚུངས། དེ་ནི་འགལ་ཟླ་ཛ་དྲག་གམ། སེམས་ལ་རྨ་ཁ་བཟོ་བའི་ཚིག་རྩོད། གློ་བུར་བའི་
འགྱུར་ལྡོག་སོགས་གང་ཡང་མེད་པའི་བརྩེ་བ་ཞིག་ཡིན། ཁི་རེན་ནུས་ཀྱིས་ཐུར་བཟའ་
དང་ཐའོ་མཱ་སིའི་མཐའ་འཁོར་དུ་བསྐྱར་ཟློས་སུ་འཁོར་བའི་བདེ་སྐྱིད་ཀྱི་འཚོ་བ་དེ་རོལ་
གྱིན་ཡོད་ལ། ཁོ་གཉིས་ཀས་ཀྱང་བདེ་སྐྱིད་ཀྱི་འཚོ་བ་དེ་རོལ་ཐུབ་ན་སྙམ་གྱི་ཡོད།
རྒྱ་ལ་ཁི་རེན་ནུས་ནི་ཁྱི་ཞིག་མ་ཡིན་པར་མི་ཞིག་ཡིན་ཚེ། དེས་ནི་སྔ་མོ་ནས་ཐུར་
བཟའ་ལ “ངས་ནི་ལོ་འཁོར་ཟླ་བ་བཅུ་གཉིས་ཀྱི་རིང་ལ་ཁ་རུ་ཁུར་བ་འཁྱིལ་མ་ཞིག་བཟུང་
སྟེ་འདུག་མི་འདོད་པས། ཁྱོད་ཀྱིས་ང་ལ་ཟ་མ་གསར་པ་ཞིག་བཙལ་ན་མི་ཆོག་གམ” ཞེས་
བཤད་ཡོད་ངེས། སྐད་ཆ་དེ་རུ་མིའི་རིགས་ལ་ལེ་ལན་བདས་པའི་ཆ་ཞིག་ཀྱང་འདྲེས་ཡོད།
མིའི་རིགས་ཀྱི་དུས་ཚོད་ནི་བསྐྱར་ཟློས་སུ་འཁོར་བ་མ་ཡིན་པར་མདུན་ཕྱོགས་སུ་ཤར་མར་
རྒྱུག་པ་ཞིག་ཡིན་ཏེ། འདི་ནི་ད་གཟོད་མིའི་རིགས་ལ་བདེ་བ་འཐོབ་མི་སྲིད་པའི་རྒྱུ་རྐྱེན་
མཐར་ཐུག་པ་དེ་ཡིན། རྒྱུ་མཚན། བདེ་བ་ནི་བསྐྱར་ཟློས་ལ་རེ་བ་དེ་ཡིན་པས་སོ།
རེད་ཨང་། བདེ་སྐྱིད་ནི་བསྐྱར་ཟློས་ལ་རེ་བ་དེ་རེད། ཐུར་བཟས་འདི་ལྟར་བསམ་བློ་བཏང་།
ཉིན་རེར་ལས་ཀ་གྲོལ་རྗེས། མཉམ་ལས་ཁང་གི་ཀྲུའུ་ཞིས་ཁོ་ཚང་གི་མེ་ཧྥེ་སི་ཏོ་ཁྲིད་
ནས་འཆམ་འཆམ་དུ་འགྲོ་ཞིང་། ལམ་བར་དུ་ཐུར་བཟའ་ལ་ཕྲད་ཐེངས་རེར་ཁོས་ནམ་
ཡང “ལྕམ་མོ་ཐུར་བཟའ་ལགས། ངས་སྔ་མོ་ཞིག་ནས་ཁྱེད་ཀྱི་ཁྱོ་ག་ངོ་ཤེས་ཡོད་ན་ཇི་
འདྲའི་བཟང་ཨང་། སྔ་མོ་ནས་ངོ་ཤེས་ཡོད་ཚེ། ད་ནི་ངེད་གཉིས་ཀས་མཉམ་གཅིག་ཏུ་བུ་
མོ་ཚོའི་བརྩེ་བ་བཀུག་ཆོག ཕག་པ་གཉིས་ཀྱི་འཇབ་རྒོལ་འགོག་ནུས་པའི་བུད་མེད་སུ་
ཞིག་ཡོད་ཨང” ཞེས་པའི་ཀུ་རེ་འདི་རྩེ་རྒྱུ་མི་བརྗེད་ལ། སྐད་ཆ་འདི་ཐོས་མ་ཐག་མེ་ཧྥེ་སི་
ཏོས་ཧུར་སྒྲ་ཞིག་འབྱིན་པར་བྱེད་དེ། མོ་ལ་འདིའི་ཕྱོགས་ཀྱི་སྦྱོང་བརྡར་ཐོབ་ཡོད་པ་རེད།
སྐབས་འདིར་ཐུར་བཟར་ཡང་གད་མོ་ཤོར་འགྲོ། དྲང་མོར་བཤད་ན་ཀྲུའུ་ཞིས་ཁ་མ་གྲགས་
གོང་ནས་མོས་ཁོས་སྐད་ཆ་འདི་བཤད་སྲིད་པ་སྔ་མོ་ནས་ཤེས་ཡོད། ཡིན་ཡང་། བསྐྱར་
ཟློས་ཀྱིས་ཀུ་རེ་འདིའི་རྩེ་མཚར་གྱི་ཆ་ལ་ཤུགས་རྐྱེན་ཅི་ཡང་མ་ཐེབས། དེ་ལས་ལྡོག་སྟེ།
མཐོ་རིས་ཚལ་གྱི་རྫི་གླུའི་འཇིག་རྟེན་དུ། ཐ་ན་ཀུ་རེ་རྩེ་མཚར་ལ་ཡང་བསྐྱར་ཟློས་ཀྱི་ཆོས་
ཉིད་བག་བྲོ་བ་དེས་ཁ་ལོ་སྐྱུར་བཞིན་ཡོད།
མི་དང་བསྡུར་ཚེ་ཁྱི་ལ་དམིགས་བསལ་གྱི་དབང་ཆ་ཅི་ཡང་མེད། འོན་ཏེ། ང་ཚོས་
ཡིད་འཇོག་བྱ་དགོས་པ་ཞིག་ལ་ཁྱི་ནི་ཁྲིམས་ལུགས་ཀྱི་དབང་དུ་གྱུར་མེད་པས། དེས་
ནི་སྡུག་བསྔལ་མེད་པའི་འཆི་ཐབས་དེ་གདམ་ཆོག་པ་ཡིན་ཏེ། སྲོག་ཆགས་ཡོད་ཚད་
ཀྱིས་སྡུག་བསྔལ་མེད་པའི་འཆི་ཐབས་དེ་གདམ་ཆོག ད་ལྟ་ཁི་རེན་ནུས་ཏག་ཏག་རྐང་
ལག་གསུམ་ཁོ་ནར་བརྟེན་ནས་མ་གཏོགས་འགྲོ་མི་ཐུབ་ཅིང་། ཁང་པའི་གྲུ་ཕུགས་ཤིག་
ཏུ་འཁུམས་ནས་འཁུན་སྒྲ་འབྱིན་པའི་དུས་ཚོད་ཀྱང་ཇེ་རིང་ནས་ཇེ་རིང་དུ་གྱུར་འདུག
ཐུར་བཟའ་དང་ཐའོ་མཱ་སི་གཉིས་ཀས་ཁོ་གཉིས་ལ་ཁི་རེན་ནུས་ལ་དོན་མེད་དུ་སྡུག་
བསྔལ་མྱང་དུ་འཇུག་པའི་དབང་ཆ་མེད་པར་སྙམ། འདིའི་ཐད་ནས་ཁོ་གཉིས་ཀའི་བསམ་
ཚུལ་གཅིག་ཏུ་བབས་བྱུང་། འོན་ཏེ། བསམ་ཚུལ་གཅིག་ཏུ་བབས་ཚེ་ད་ནི་ཁོ་གཉིས་ལ་
དཀའ་རྙོག་ཅི་ཡང་མེད་པ་ཡིན་ནམ་ཞེ་ན། དེའང་མིན་ཏེ། རྒྱུ་མཚན། ཁོ་གཉིས་ཀས་ཁི་
རེན་ནུས་ཀྱིས་མྱོང་བཞིན་པའི་སྡུག་བསྔལ་ནི་དུས་ནམ་ཞིག་ལ་ད་གཟོད་དོན་མེད་ཡིན་
པ་མི་ཤེས་ཤིང་། དུས་ནམ་ཞིག་ལ་བསླེབས་ཚེ་ད་གཟོད་ཁི་རེན་ནུས་གསོན་པའི་སྙིང་བོ་
མེད་པར་ཡང་ཆ་འཇོག་ཅི་ཡང་མི་རྙེད་པས་རེད།
ཐའོ་མཱ་སི་སྨན་པ་ཞིག་མིན་ན་ཅི་མ་རུང་ཨང་། གལ་སྲིད་སྨན་པ་ཞིག་མིན་ན་ནི་
བར་སྐབས་འདིར་ཁོ་རང་མི་གཞན་ཞིག་གི་རྒྱབ་ཏུ་བསྐུངས་ནས་བསྡད་ཆོག་སྟེ། ཁོས་
ཕྱུགས་ནད་སྨན་པ་ཞིག་བཙལ་འོངས་ཏེ་ཁི་རེན་ནུས་ལ་ཁབ་དེ་རྒྱག་ཏུ་བཅུག་ཆོག
རང་གིས་དངོས་སུ་འཆི་བདག་གི་བརྟུལ་ཞུགས་འཛིན་པ་ནི་ཇི་འདྲའི་ཡ་ང་བ་ཞིག་
རེད་ཨང་། དུས་ཡུན་ངེས་ཅན་ཞིག་ལ། ཁོས་ཕྱུགས་ནད་སྨན་པ་ཞིག་གདན་འདྲེན་པ་
ལས། རང་ཉིད་དངོས་ཀྱིས་ཁི་རེན་ནུས་ལ་ཁབ་དེ་གཏན་ནས་རྒྱག་མི་སྲིད་ཅེས་ཚིག་ཐག་
ཆོད་པོས་བཤད་ཡོང་། ཡིན་ཡང་། ཆེས་མཐའ་མར། ཁོས་རང་ཉིད་ཀྱིས་ཁི་རེན་ནུས་ལ་
མི་གཞན་སུ་ཞིག་གིས་ཀྱང་སྟེར་མི་ནུས་པའི་དབང་ཆ་དམིགས་བསལ་བ་ཞིག་སྟེར་ཐུབ་
པ་རྟོགས་ཏེ། ཁོས་མོ་རང་སྙིང་ཉེ་བའི་མི་གང་དེའི་མཐོང་ལམ་ནས་ག་ལེར་འཆི་བདག་གི་
ལག་ལ་དབུལ་ཆོག
ཁི་རེན་ནུས་ཀྱིས་མཚན་ཧྲིལ་བོ་འཁུན་སྒྲའི་ཁྲོད་ནས་བསྐྱལ་བ་རེད། ཞོགས་པར་
ཐའོ་མཱ་སིས་མོའི་ནད་བབ་ལ་བརྟགས་རྗེས། ཐུར་བཟའ་ལ “ད་ནི་སྒུག་དོན་མི་འདུག”
ཅེས་བཤད་བྱུང་།
ད་ནི་ཁོ་གཉིས་ལས་ཚོགས་ལ་འགྲོ་རན་འདུག ཐུར་བཟའ་ཁང་པའི་ཡང་ཕུགས་
སུ་ཁི་རེན་ནུས་ལ་བལྟ་རུ་ཕྱིན། སྔོན་ཏག་ཏག་ལ། ཁི་རེན་ནུས་དེ་གར་འགུལ་ཙམ་ཡང་
མི་བྱེད་པར་ཉལ་ནས་འདུག (ཐ་ན་ཆུ་ཚོད་སྐར་མ་ཁ་ཤས་ཀྱི་སྔོན་ལ་ཐའོ་མཱ་སིས་མོར་
བརྟག་དཔྱད་བྱེད་དུས་ཀྱང་ཁི་རེན་ནུས་ཀྱིས་ཅི་ཡང་ཚོར་མ་བྱུང་བ་འདྲ)མོད། འོན་ཏེ།
སྐབས་འདིར་མོས་སྒོ་ཕྱེ་བའི་གྲག་འགུལ་ཐོས་མ་ཐག ལམ་སང་མགོ་བོ་ཡར་བཀྱགས་
ནས་ཐུར་བཟའ་ལ་བལྟས་ཏེ་འདུག
མིག་འོད་དེ་ནི་ཅིས་ཀྱང་བཟོད་དཀའ་བ་ཞིག་རེད། ཐུར་བཟར་གློ་བུར་དུ་སྐྲག་སྣང་
ཞིག་སྐྱེས་འོངས། ཁི་རེན་ནུས་ཀྱིས་ཐའོ་མཱ་སི་ལ་མིག་འོད་འདི་འདྲ་ཞིག་གིས་ཡེ་ནས་
བལྟས་མྱོང་མེད། མོས་ཏག་ཏག་ཐུར་བཟའ་ལ་ད་གཟོད་འདི་ལྟར་ལྟ་བ་རེད། ཡིན་ཡང་།
དེ་རིང་མོའི་མིག་འོད་དུ་སྔར་མཐོང་མ་མྱོང་བའི་རེ་ལྟོས་ཀྱི་ཉམས་ཤིག་མངོན་འདུག་ལ།
་ལས་
དེ་ནི་ཡི་ཆད་པའམ་སེམས་སྐྱོ་བའི་རྣམ་པ་ཞིག་ཁྱོན་ནས་མ་རེད། མོའི་མིག་ཀོང་ལ
ལུད་འོངས་པ་ནི་བརྣག་པར་དཀའ་ཞིང་སྙིང་གི་རུས་པའང་ན་བར་བྱེད་པའི་ཡིད་རྟོན་གྱི་
ཉམས་ཤིག་རེད། འདི་ནི་ཡོད་ཚད་རྟོགས་འདོད་པའི་མིག་མདངས་ཤིག་ཀྱང་རེད། ཁི་རེན་
ནུས་ཀྱིས་ཚེ་རབས་ཧྲིལ་བོར་ཐུར་བཟའི་ཕྱིར་ལན་ལ་བསྒུགས་ཏེ་ཡོད་ཅིང་། ཏག་ཏག་
སྐབས་འདིར། མོས (ནམ་རྒྱུན་ལས་ཀྱང་སྐོམ་པའི་ཆུ་འདོད་བཞིན)རང་ཉིད་ཀྱིས་ད་ལྟའི་
བར་དུ་ཐུར་བཟའི་ངག་གི་བདེན་ལུགས་ལ་བསྒུགས་ཏེ་ཡོད་པ་མོར་ཤེས་སུ་འཇུག་འདོད།
(རྒྱུ་མཚན་ནི་ཁི་རེན་ནུས་ལ་མཚོན་ན། ཐུར་བཟའི་ངག་ལས་གང་འོངས་པ་ཡོད་ཚད་
བདེན་ལུགས་སུ་མཐོང་སྟེ། དཔེར་ན་ཐུར་བཟས་མོར “མར་སྡོད” ཅེས་པའམ། “ཐང་
ལ་ཉོལ” ཞེས་པ་ཚུན་ཆད་ཀྱང་ཁི་རེན་ནུས་ལ་མཚོན་ན་བདེན་ལུགས་སུ་གྲུབ། ཁི་རེན་
ནུས་དང་བདེན་ལུགས་འདི་དག་ངོ་བོ་གཅིག་ཏུ་འདྲེས་ཤིང་། བདེན་ལུགས་འདི་དག་གིས་
མོའི་ཚེ་སྲོག་ལ་རིན་ཐང་ངེས་ཅན་ཞིག་བསྩལ་ཡོད)
སྙིང་གི་རུས་པའང་ན་བར་བྱེད་པའི་ཡིད་རྟོན་གྱི་མིག་མདངས་དེ་ནི་ཡུན་ཐུང་ཙམ་
གྱི་རིང་སྟེ། ཅང་མ་འགོར་བར་ཁི་རེན་ནུས་ཀྱི་མཚུལ་བ་སླར་ལག་པའི་སྟེང་དུ་ལྷུང་སོང་།
ད་ནས་བཟུང་མི་སུ་ཞིག་གིས་ཀྱང་མོར་འདི་ལྟར་བལྟ་མི་སྲིད་པ་ཐུར་བཟའི་སེམས་སུ་
གསལ་བོར་རྟོགས།
ཁོ་གཉིས་ཀས་ཁི་རེན་ནུས་ལ་མངར་ཆའི་རིགས་གཏན་ནས་བཟའ་རུ་མི་འཇུག་
མོད། འོན་ཏེ། ཉིན་འགའི་སྔོན་ལ་ཐུར་བཟས་ཀ་ར་ཆོ་ཁི་ལེ་ཐྲི་ཁ་ཤས་ཉོས་འོངས་ཤིང་།
གཤའ་ཤོག་གི་ཕྱི་ཐུམ་བཤུས་ཤིང་ཚལ་བ་གཉིས་སུ་བཅག་རྗེས་ཁི་རེན་ནུས་ཀྱི་མདུན་
ལ་བཞག མོས་ད་དུང་ཆུ་དཀར་ཡོལ་གང་ཡང་བླུགས་འོངས་ལ། འདི་ལྟར་བྱས་ཚེ། མོ་
གཅིག་པུ་ཁྱིམ་དུ་སྡོད་སྐབས་ཀྱང་བཀྲེས་སྐོམ་གྱི་དཀའ་ངལ་ཅི་ཡང་མེད། འོན་ཏེ། མོས་
སྔོན་ཏག་ཏག་ལ་ཐུར་བཟར་ལན་གཅིག་བལྟས་པ་དེས་རང་ཉིད་ཀྱི་སྟོབས་ཤུགས་ཡོད་
ཚད་འཛད་དུ་བཅུག་པ་འདྲ་སྟེ། མོའི་མདུན་དུ་ཀ་ར་ཆོ་ཁི་ལེ་ཐྲིས་བཀང་ནས་ཡོད་ཀྱང་།
ད་ནི་ཁི་རེན་ནུས་ཀྱིས་མགོ་འགྱོགས་ཙམ་ཡང་བྱས་མ་བྱུང་།
ཐུར་བཟའ་མོའི་གུད་དུ་པུས་བཙུགས་སུ་བསྡད་དེ་ཁི་རེན་ནུས་པང་དུ་བླངས་ལ། ཁི་
རེན་ནུས་ཀྱིས་ཀྱང་དལ་བ་དལ་བུར་ཐུར་བཟར་སྣོམ་ཙམ་སྣོམ་ཙམ་བྱས་མུར། ངལ་དུབ་
དང་བཅས་ཐུར་བཟའི་མཁུར་མགོར་ལྕེ་ལྡག་འགའ་བྱས་བྱུང་། ཐུར་བཟས་མིག་ཟུང་དམ་
པོར་བཙུམས་ནས་ཁི་རེན་ནུས་ཀྱི་བརྩེ་བའི་བྱིལ་བྱིལ་འདི་ཉམས་སུ་མྱངས། དེ་ནི་ཕལ་
ཆེར་བརྩེ་བ་དེ་ཉིད་དྲན་འཛིན་གྱི་ཟབ་ས་ཞིག་ཏུ་སྲེལ་བཞིན་པ་དང་འདྲ། མོས་མགོ་བོ་
གཞོགས་གཅིག་ཏུ་འཁོར་ཏེ། ཁི་རེན་ནུས་ལ་རང་ཉིད་ཀྱི་མཁུར་ཚོས་ཅིག་ཤོས་དེའང་
ལྡག་ཏུ་བཅུག
དེའི་རྗེས་སུ། ཐུར་བཟའ་ཅིས་ཀྱང་བ་རྫི་རུ་འགྲོ་དགོས་པས། ཉིན་གུང་མ་གཏོགས་
ཕྱིར་ལོག་མ་བྱུང་། ཐའོ་མཱ་སི་ད་དུང་ཕྱིར་བསླེབས་མི་འདུག ཁི་རེན་ནུས་སྔར་མལ་དུ་
ཉལ་ནས་འདུག་ཅིང་མཐའ་འཁོར་དུ་ཀ་ར་ཆོ་ཁི་ལེ་ཐྲིས་ཁེངས་འདུག ཐུར་བཟའ་ཚུར་
འོངས་པ་ཐོས་ཀྱང་མོས་མགོ་བོ་འགྱོགས་ཙམ་ཡང་མ་བྱས། སྐྲན་ནད་ཀྱིས་བཏབ་པའི་
རྐང་པ་དེ་གཞི་ནས་སྐྲངས་འདུག་ཅིང་། སྐྲན་འབུར་དེ་རྐང་པའི་ཆ་ཤས་གཞན་ཞིག་ལ་
འབྱམས་ནས་འགྲོ་བཞིན་འདུག ད་དུང་མོའི་བརླ་ཐོག་ཏུ་དམར་ཐིག་མང་བོ་ཞིག་ལྷུང་
འདུག (ཁྲག་ཐིགས་མིན་ཚོད་རེད)
ཞོགས་པའི་སྐབས་དང་འདྲ་བར། ཐུར་བཟའ་ཡང་བསྐྱར་ཁི་རེན་ནུས་ཀྱི་གུད་དུ་པུས་
བཙུགས་སུ་བསྡད་ཅིང་། དཔུང་བ་གཅིག་གིས་མོ་རང་པང་དུ་བླངས་རྗེས་མིག་ཟུང་དམ་
པོར་བཙུམས་བྱུང་། དེ་ནས་ཅང་མ་འགོར་བར། མོས་སུ་ཞིག་གིས་སྒོ་རྡུང་བའི་ཁྲོག་སྒྲ་ཐོས་
བྱུང་ལ། དེའི་མུར “ཨེམ་ཆི་ལགས། ཨེམ་ཆི་ལགས། མེ་ཧྥེ་སི་ཏོ་དང་མཉམ་ལས་ཁང་གི་
ཀྲུའུ་ཞི་བསླེབས་ཡོད” ཅེས་པའི་སྐད་ཆ་དེའང་རྣ་བའི་ལམ་དུ་ལྷུང་། སྐབས་འདིར་ཐུར་
བཟར་མི་གཞན་ལ་སྐད་ཆ་བཤད་པའི་སྟོབས་ཤུགས་ཀྱང་མེད་པ་འདྲ་བས། མོ་སྔར་བཞིན་
མིག་ཟུང་དམ་པོར་བཙུམས་ནས་འགུལ་ཙམ་ཡང་མི་བྱེད་པར་བསྡད། མོས་ཡང་བསྐྱར་
འབོད་སྐད་དེ་ཐོས་བྱུང་། “ཨེམ་ཆི་ལགས། ཕག་པ་ཁྱེད་ལ་བལྟ་རུ་བསླེབས་བྱུང་།”
ཆུ་ཚོད་ཕྱེད་ཀ་ཙམ་སོང་རྟིང་། ཐའོ་མཱ་སི་ཕྱིར་བསླེབས་བྱུང་། ཁོས་ཁ་ཙམ་ཡང་མི་
གྲག་པར་ཐད་ཀར་བཀད་ས་རུ་ཕྱིན་ནས་སྨན་ཁབ་གྲ་སྒྲིག་བྱས་བྱུང་།
ཁོ་ཕྱིར་ཁི་རེན་
ནུས་ཡོད་སའི་ཁང་པ་དེར་འོངས་དུས། ཐུར་བཟའ་དེ་གར་འགྲེང་འདུག་ལ། ཁི་རེན་ནུས་
འགུལ་ཙམ་འགུལ་ཙམ་བྱས་ཏེ་ཡར་ལང་འདོད་པའི་བཟོ་ལྟ་ཞིག་བཏོད་བྱུང་། ཐའོ་མཱ་སི་
མཐོང་མ་ཐག མོས་ཤི་མ་གསོན་གྱིས་རྔ་མ་དབྱུག་དབྱུག་ཙམ་བྱས།
“ལྟོས་དང་། མོས་ད་དུང་འཛུམ་མདངས་སྟོན་གྱིན་འདུག” ཐུར་བཟས་འདི་ལྟར་
བརྗོད་བྱུང་།
ཐུར་བཟས་ཧ་ལམ་ཞུ་བ་བྱེད་པའི་སྒྲོས་ཤིག་གིས་སྐད་ཆ་འདི་བཤད་བྱུང་ལ། ཕལ་
ཆེར་འདི་ལ་བརྟེན་ནས་ཐའོ་མཱ་སི་ལ་སྨན་ཁབ་རྒྱག་པའི་དོན་དེ་ད་དུང་ཕྱིར་བསྒྱང་ཙམ་
བྱེད་པའི་རེ་བ་འདོན་པ་དང་འདྲ། ཡིན་ཡང་། མོས་མུ་མཐུད་དུ་ཨུ་ཚུགས་བྱས་མ་སོང་།
མོས་དལ་བ་དལ་བུར་མལ་སྟན་གྲུ་བཞི་ཞིག་མལ་ཁྲི་རུ་བཏིངས་བྱུང་། མལ་སྟན་དེ་ནི་
མདོག་དཀར་པོ་སྟེང་ལ་མེ་ཏོག་སྨུག་པོའི་རི་མོ་བྲིས་པ་ཞིག་རེད། མོས་དོན་བྱ་ཡོད་ཚད་ལ་
སྟ་གོན་བྱས་ཚར་ཞིང་དོན་བྱ་ཡོད་ཚད་མོའི་བློ་ཁོག་ཏུ་ཤོང་ཡང་ཡོད་ཚོད་རེད། ཕལ་ཆེར་
ཉི་མ་ཁ་ཤས་ཀྱི་སྔོན་ནས་བཟུང་ཁི་རེན་ནུས་ཀྱི་ཤིད་དོན་ཡོད་ཚད་མོའི་བློ་ལ་འཁོར་ཡོད་
ཚོད་རེད། (ཀྱེ་མ། ང་ཚོས་རང་ཉིད་ཀྱི་སྙིང་ཉེ་བའི་མི་གང་དེ་མ་ཤི་གོང་ནས་བཟུང་དེའི་
ཤིད་དོན་ཡོད་ཚད་ལ་བསམ་བློ་འཁོར་དགོས་པ་ནི་ཇི་འདྲའི་སྐྱི་གཡའ་བ་ཞིག་རེད་ཨང)
ཁི་རེན་ནུས་ལ་མལ་ཁྲི་རུ་འཛེག་པའི་སྟོབས་ཤུགས་ཀྱང་མི་འདུག་པས། ཐའོ་མཱ་སི་
དང་ཐུར་བཟའ་གཉིས་ཀས་མོ་ཡར་བཀྱགས་ནས་མལ་ཁྲི་རུ་བཞག་ཅིང་། ཐུར་བཟས་ཁི་
རེན་ནུས་གཞོགས་གཅིག་ལ་འཁོར་དུ་བཅུག་སྟེ་བསྙལ་རྗེས་ཐའོ་མཱ་སིས་མོའི་བརླ་ཐོག་
ལ་བརྟག་དཔྱད་བྱས། ཁོས་དེའི་མུར་ཁྲག་རྩ་འབུར་དུ་ཐོན་ཞིང་ཕྱི་རུ་མངོན་འདུག་པའི་
གནས་དེ་རྙེད་རྗེས། དེ་གའི་སྤུ་ཡོད་ཚད་ཁེ་གྲིས་གཙང་མར་བྲེག་བྱུང་།
ཐུར་བཟས་མལ་ཁྲིའི་མཐའ་རུ་པུས་མོའི་ལྷ་ང་ས་རུ་བཙུགས་ཏེ་ལག་པ་གཉིས་ཀས་
ཁི་རེན་ནུས་ཀྱི་མགོ་བོ་རང་ཉིད་ཀྱི་མཁུར་མགོར་གླན་ནས་བསྡད།
ཁྱི་གུའི་བརླའི་མར་གཤམ་དུ་ཤིན་ཏུ་ཕྲ་བའི་སྡོད་རྩ་ཞིག་ཡོད་ལ། དེ་རུ་སྨན་ཁབ་
རྒྱག་པ་ནི་ལས་སླ་མོ་ཞིག་ཡེ་ནས་མིན་སྟབས། ཐའོ་མཱ་སིས་ཐུར་བཟའ་ལ་ཁི་རེན་ནུས་
ཀྱི་རྐང་པ་གཉིས་གནོན་དུ་བཅུག ཐུར་བཟས་ཁི་རེན་ནུས་ཀྱི་བརླ་ཡས་སྙིམ་པར་བཀོད་
ཅིང་ངོ་གདོང་སྔར་བཞིན་ཁི་རེན་ནུས་ཀྱི་མགོ་བོར་སྦྱར་ནས་བསྡད། མོས་མུ་མཐུད་དུ་
ཁི་རེན་ནུས་ལ་ཅི་ཞིག་ཤབ་ཤུབ་ཏུ་སྨྲ་བཞིན་འདུག་ལ། ཁི་རེན་ནུས་ཀྱིས་ཀྱང་མོ་འབའ་
""
ཞིག་ཡིད་ལ་བཅངས་ནས་འདུག ཁི་རེན་ནུས་ལ་སྐྲག་སྣང་ཅི་ཡང་མེད་པ་འདྲ། མོས་
ཡང་བསྐྱར་ཐུར་བཟའི་གདོང་ལ་ལྕེ་ལྡག་ལན་འགའ་བྱས་བྱུང་། དེ་ནས་ཐུར་བཟས་མུ་
མཐུད་དུ་སྐད་དམའ་མོས “མ་སྐྲག་ཨ། མ་སྐྲག ཕ་གིར་བསླེབས་རྗེས་ད་ནི་ཁྱོད་ཀྱིས་
སྡུག་མྱང་དགོས་པ་མ་རེད། ཁྱོད་ཀྱིས་ནགས་བྱི་དང་རི་བོང་། ད་དུང་བ་མོ། ད་དུང་མེ་ཧྥེ་
སི་ཏོ་སོགས་རྨི་ལམ་དུ་རྨི་ངེས། མ་སྐྲག་ཅེས་ལབ་ཀྱིན་འདུག
ཐའོ་མཱ་སིས་ཁབ་རྩེ་སྡོད་རྩ་དེ་རུ་བཙུགས་རྗེས་སྨན་ཆུ་ག་ལེར་དེད། ཁི་རེན་ནུས་
ཀྱི་རྐང་པ་འདར་ཙམ་བྱེད་ཅིང་། དེའི་མུར་དབུགས་ཀྱི་རྒྱུ་བའང་ཇེ་དྲག་ཏུ་གྱུར། དེ་
ནས། དབུགས་རྒྱུན་གློ་བུར་དུ་ཆད་སོང་། ཐུར་བཟའ་མལ་ཁྲིའི་མདུན་དུ་པུས་བཙུགས་སུ་
བསྡད་དེ་གདོང་པ་སྔར་བཞིན་ཁི་རེན་ནུས་ཀྱི་མགོ་བོར་གླན་ནས་འདུག
སྐབས་འདིར་ཐའོ་མཱ་སི་དང་ཐུར་བཟའ་གཉིས་ལས་ཀར་འགྲོ་རན་སོང་། ཁི་རེན་
ནུས་མལ་ཁྲི་རུ་ཉལ་ནས་འདུག་སྟེ། མེ་ཏོག་སྨུག་པོས་བརྒྱན་པའི་མལ་སྟན་དཀར་པོ་དེ་རུ་
ཉལ་ནས་འདུག
དགོང་མོར་ཁོ་གཉིས་ཕྱིར་ཁྱིམ་དུ་ལོག་རྗེས་ཐའོ་མཱ་སི་མེ་ཏོག་ལྡུམ་རར་ཕྱིན་ལ། ཀུ་
ཤུའི་སྡོང་པོ་དེ་གཉིས་ཀའི་བར་དུ། ཉིན་ཁ་ཤས་ཀྱི་སྔོན་ལ་ཐུར་བཟས་ལྷམ་གྱི་ཕྱི་རྟིང་གིས་
བརྐོས་པའི་ས་རྟགས་གྲུ་བཞི་དེ་བཙལ། དེའི་མུར། ཁོས་ས་རྟགས་བརྒྱབ་པའི་ཆེ་ཆུང་ཇི་
བཞིན་དུར་ས་རྐོ་མགོ་བརྩམས་ཤིང་། ཡོད་ཚད་ཐུར་བཟའི་འདོད་མོས་དང་མཐུན་པ་ཞིག་
བྱུང་ན་སྙམ།
ཁི་རེན་ནུས་མ་ཤི་གོང་ནས་གསོན་སྦེད་བྱས་འགྲོ་བར་སྐྲག་སྟེ་ཐུར་བཟས་ཁང་པ་རུ་
མོ་བསྲུངས་ནས་འདུག ཐུར་བཟས་རང་ཉིད་ཀྱི་རྣ་གཤོག་ཁི་རེན་ནུས་ཀྱི་མཚུལ་བ་རུ་
གཏད་ནས་བསྡད་ཙ་ན། གློ་བུར་དུ་དབུགས་རྒྱུན་ཕྲ་མོ་ཞིག་ཚོར་ཡོང་བའི་ཉམས་སྣང་
བྱུང་བས་ལམ་སང་ཕྱིར་གོམ་པ་ཁ་ཤས་བཀྱེད། མོ་ཕྱིར་གོམ་པ་འགའ་བཀྱེད་པ་དེས་ཁི་
རེན་ནུས་ཀྱི་བྲང་ཁོག་ལྷེམ་ཙམ་བྱེད་པ་དེའང་མཐོང་བྱུང་།
(དོན་དུ་མོས་ཐོས་པ་ནི་རང་ཉིད་ཀྱི་དབུགས་རྒྱུན་རེད་ལ། དབུགས་རྒྱུན་དེ་ལས་
མོའི་ལུས་པོས་ཚོར་དཀའ་བའི་འགུལ་སྐྱོད་ཅིག་ཀྱང་བསྐྱེད་ཡོང་བས། མོར་ད་གཟོད་ཁྱི་
གུའི་བྲང་ཁོག་འགུལ་བྱུང་བའི་ཉམས་སྣང་སྐྱེས་པ་རེད)
མོས་ལྟོ་ཕད་ལས་མེ་ལོང་ཆུང་ངུ་ཞིག་བཏོན་འོངས་ཏེ་ཁི་རེན་ནུས་ཀྱི་མཚུལ་བའི་
ཉེ་སར་གཏད་པ་ན། མེ་ལོང་འཕྲལ་མར་རློན་པར་གྱུར་པས། མོས་དེ་ནི་ཁི་རེན་ནུས་ཀྱི་ཁ་
རླངས་ཀྱིས་བྲན་པ་ཡིན་ཨང་སྙམ་བྱུང་།
“ཐའོ་མཱ་སི། མོ་ད་དུང་ཤི་མི་འདུག” ཐུར་བཟས་འདི་ལྟར་སྐད་བརྒྱབ་བྱུང་། སྐབས་
འདིར། ཐའོ་མཱ་སིའང་མེ་ཏོག་ལྡུམ་ར་ནས་ཕྱིར་བསླེབས་བྱུང་ལ། ཁོའི་ལྷམ་གཉིས་ཀ་
འདམ་རྫབ་ཀྱིས་ཡོངས་སུ་སྦགས་འདུག
ཐའོ་མཱ་སིས་ལུས་པོ་སྒུར་ནས་ཅུང་ཙམ་ལ་བསྡད་ཅིང་། དེ་ནས་ཡར་དགྱེ་སྟེ་མགོ་བོ་
དབྱུག་ཙམ་བྱས།
ཁི་རེན་ནུས་མལ་སྟན་དེ་རུ་ཉལ་ནས་འདུག་ལ། ཐའོ་མཱ་སི་དང་ཐུར་བཟའ་གཉིས་
ཀས་མལ་སྟན་གྱི་སྣེ་གཉིས་ནས་བཟུང་། ཐུར་བཟས་ཁི་རེན་ནུས་ཀྱི་རྐང་པ་འཁོར་བའི་སྣེ་
དེ་བཟུང་ཞིང་ཐའོ་མཱ་སིས་ཁི་རེན་ནུས་ཀྱི་མགོ་བོ་འཁོར་སའི་ཕྱོགས་དེ་བཟུང་། ཁོ་གཉིས་
ཀས་དེ་ལྟར་ཁི་རེན་ནུས་ཡར་བཀྱགས་ཏེ་མེ་ཏོག་ལྡུམ་ར་རུ་བསྐྱལ།
ཐུར་བཟའི་ལག་པས་མལ་སྟན་དེ་སྤབས་འདུག་པ་ཚོར་བྱུང་། དེ་ནས་མོའི་སེམས་སུ་
ཁི་རེན་ནུས་ནི་བརླན་ཤུར་ཤུར་གྱིས་ཚུར་འོངས་ཤིང་བརླན་ཤུར་ཤུར་གྱིས་ཕྱིར་ཕྱིན་སོང་
ཨང་སྙམ་ལ། བརླན་ཤུར་ཤུར་འདི་ནི་ཁི་རེན་ནུས་ཀྱི་གྱེས་ཕྱག་ཕུལ་སྟངས་ཤིག་ཡིན་ཨང་
ཡང་བསམས། དེ་བས། ཐུར་བཟས་ལག་མཐིལ་བརླན་ཤུར་ཤུར་བྱེད་པའི་ཚོར་བ་དེ་ལས་
སྔར་བྱུང་མ་མྱོང་བའི་བདེ་སྐྱིད་ཅིག་ཚོར་བྱུང་།
ཐའོ་མཱ་སི་དང་ཐུར་བཟའ་གཉི་གས་ཁི་རེན་ནུས་ཀུ་ཤུའི་སྡོང་པོ་དེ་གཉིས་ཀའི་བར་
དུ་ཁྱེར་ཏེ་དུར་ཁུང་དུ་བཞག་རྗེས། ཐུར་བཟས་ལུས་པོ་མར་སྒུར་ཏེ་མལ་སྟན་གྱི་ལྟེབ་
ཆགས་བཤིག་ཙམ་བྱས་ཤིང་། དེ་ནས་ཁི་རེན་ནུས་ཀྱི་ཕུང་པོ་ཧྲིལ་བོ་མལ་སྟན་གྱི་ཁུད་
དུ་གཅུད་བྱུང་། འདི་ལྟར་མ་གཅུད་ཚེ། མཐའ་འཁོར་གྱི་ས་འདམ་དག་མོའི་གཅེར་བུར་
མངོན་པའི་ལུས་པོ་རུ་ཟགས་ན་ཅི་བྱ་ཨང་། འདི་ལྟར་དྲན་མ་ཐག ཐུར་བཟས་ཅིས་ཀྱང་
བཟོད་དཀའ་བར་གྱུར།
དེ་ནས། ཐུར་བཟའ་ཕྱིར་ཁྱིམ་དུ་སོང་ནས་ལྕགས་ལོང་དང་འདོགས་ཐག ཞོགས་
པའི་དུས་ནས་བཟུང་དེ་གར་བཞག་ཀྱང་ད་དུང་ཁམ་གང་ཡང་ཟོས་མེད་པའི་ཀ་ར་ཆོ་ཁི་
ལེ་ཐྲི་དེ་དག་ཀྱང་ཁྱེར་འོངས་ཏེ་དུར་ཁུང་དུ་གཡུགས་བྱུང་།
དུར་ཁུང་གི་འགྲམ་ནི་ད་སོ་མར་བསློགས་པའི་ས་འདམ་དག་རེད། ཐའོ་མཱ་སིས་སྦྱག་
མ་ལག་ཏུ་བཟུང་།
ཐུར་བཟའི་ཡིད་ལ་ཁི་རེན་ནུས་ཀྱིས་ཁུར་བ་འཁྱིལ་མ་གཉིས་དང་བུང་བ་ཞིག་
བཙས་པའི་རྨི་ལམ་དེ་འཁོར་བྱུང་། དེ་མ་ཐག མོས་རྨི་ལམ་དེ་ནི་དུར་སྦྱང་གི་ཡི་གེ་
ཞིག་དང་མཚུངས་པར་སྙམ་ལ། ཀུ་ཤུའི་སྡོང་པོ་དེ་གཉིས་ཀའི་བར་དུ “ཁི་རེན་ནུས་འདི་
གར་བདེ་བར་གཟིམས། མོས་སྔོན་ཚེ་ཁུར་བ་འཁྱིལ་མ་གཉིས་དང་བུང་བ་ཞིག་བཙས་
མྱོང” ཞེས་བྲིས་པའི་དུར་སྦྱང་ཞིག་ཀྱང་བསླངས་ཡོད་པར་བློས་བསླང་བྱས།
མེ་ཏོག་ལྡུམ་རའི་ཡོད་ཚད་ས་སྲོས་ལ་མངོན་པར་ཕྱོགས། འདི་ནི་ཉིན་མོ་མིན་ལ་
མཚན་མོ་ཡང་མིན། མཁའ་དབྱིངས་སུ་ཟླ་བ་གསལ་མི་གསལ་བ་ཞིག་བཀལ་འདུག་པ་ནི་
ཤི་བོའི་ཁང་པ་རུ་གཟིམ་རྒྱུ་བརྗེད་པའི་གློག་སྒྲོན་ཞིག་དང་ཀུན་ནས་མཚུངས།
ཐའོ་མཱ་སི་དང་ཐུར་བཟའ་གཉིས་ཀའི་ལྷམ་འདམ་བག་གིས་ཡོངས་སུ་སྦགས་འདུག
ཁོ་གཉིས་ཀས་སྦྱག་མ་དང་ལྕགས་ཁེམ་ཕྱིར་ཡོ་ཆས་ཁང་དུ་བཞག་ཅིང་། ཡོ་ཆས་ཁང་དུ་
ཚེབ་དང་སྟ་མ་སྟེའུ། འཇོར་སོགས་རིམ་པར་བསྒྲིགས་འདུག
ཐའོ་མཱ་སི་ཕྱིར་ཁང་པའི་ནང་དུ་ཡོང་ནས་སྒྲོག་ཙེ་དེའི་འགྲམ་དུ་བསྡད་བྱུང་། ཁོ་
ནམ་རྒྱུན་དེ་རུ་བསྡད་ནས་དཔེ་ཆར་ལྟ་བར་དགའ། རྣམ་ཀུན་སྐབས་འདི་ཉིད་དུ་ཐུར་
བཟའ་ཁོའི་གུད་དུ་ཡོང་ངེས་ལ། ཁོའི་རྒྱབ་ཕྱོགས་ནས་ལུས་པོ་མར་སྒུར་ཏེ་རང་ཉིད་ཀྱི་
མཁུར་ཚོས་ཁོའི་གདོང་ལ་གླན་ཡོང་། འོན་ཏེ། ཉིན་འདིར་ཐུར་བཟའ་ཁོའི་གན་དུ་བཅར་
དུས། ཐའོ་མཱ་སིས་དེབ་ལ་ལྟ་བཞིན་མེད་པར་མིག་མདུན་དུ་བཞག་པའི་འཕྲིན་ཡིག་ཅིག་
ལ་ཅེར་ནས་འདུག འཕྲིན་པ་དེ་རུ་ཡིག་ཕབ་འཕྲུལ་ཆས་ཀྱིས་གཏགས་པའི་ཡི་གེ་ཐིག་
ཕྲེང་བཞི་ལྔ་ཙམ་ལས་མེད་མོད། འོན་ཏེ། ཐའོ་མཱ་སིས་མིག་འབྱེད་འཛུམ་ཙམ་ཡང་མེད་
པར་འཕྲིན་ཡིག་དེར་བལྟས་ནས་འདུག
“དོན་དག་ཅི་ཞིག་བྱུང་སོང་།” ཐུར་བཟའི་སེམས་མ་བདེ་བར་དེ་ལྟར་དྲིས།
ཐའོ་མཱ་སི་ཕྱིར་འཁོར་ཙམ་ཡང་མི་བྱེད་པར་འཕྲིན་ཡིག་དེ་བླངས་ནས་ཐུར་བཟའི་
ལག་ཏུ་བཞག་བྱུང་། འཕྲིན་ཡིག་ཏུ་ཐའོ་མཱ་སི་ཅིས་ཀྱང་ཉིན་དེ་ག་རང་ལ་ཉེ་འགྲམ་གྱི་
གྲོང་ཁྱེར་ཞིག་གི་གནམ་ཐང་དུ་བརྟོལ་དགོས་ཚུལ་བཤད་འདུག
ཐའོ་མཱ་སི་གཞི་ནས་ཚུར་འཁོར་བྱུང་། སྐབས་འདིར། ཐུར་བཟས་ཁོའི་མིག་ཀོང་དུ་
མོས་སྔོན་ཏག་ཏག་ལ་ཚོར་འོངས་པའི་ཞེད་སྣང་དེ་འདྲ་ཞིག་གིས་ཁེངས་འདུག་པ་མཐོང་།
“ང་ཡང་ཁྱོད་དང་མཉམ་དུ་འགྲོ།” མོས་འདི་ལྟར་བཤད།
ཐའོ་མཱ་སིས་མགོ་བོ་དབྱུག་བཞིན་དུ “ཐེངས་འདིར་ང་གཅིག་པུ་བོས་འདུག" ཅེས་ཟེར།
ཐུར་བཟས་ཡང་བསྐྱར “མིན། ངས་ཁྱོད་ལ་འགྲོ་རོགས་བྱེད” ཅེས་བཤད་ཅིང་། དེ་
ནས་ཁོ་གཉིས་ཐའོ་མཱ་སིའི་ཟོག་འདྲེན་རླངས་འཁོར་དུ་བསྡད།
རིང་བོ་མ་འགོར་བར་ཁོ་གཉིས་གནམ་ཐང་དུ་བརྟོལ། དེ་རུ་སྨུག་པ་ཧ་ཅང་སྟུག་པས།
མདུན་ཕྱོགས་ཀྱི་གནམ་གྲུའི་བཟོ་ལྟ་རབ་རིབ་ཙམ་ལས་མཐོང་དཀའ། ཁོ་གཉིས་གནམ་
གྲུ་གཅིག་ནས་གཅིག་གི་འཁྲིས་སུ་བཅར་མོད། འོན་ཏེ། གནམ་གྲུ་དེ་དག་གི་སྒོ་དམ་པོར་
གཏན་འདུག་པས་ནང་དུ་འཛུལ་ཐབས་མི་འདུག མཇུག་མཐར་ཁོ་གཉིས་ཀས་སྒོ་གླེགས་
ཕྱོགས་སུ་བརྒྱངས་པའི་གནམ་གྲུ་ཞིག་རྙེད་ཅིང་། ཡར་འཛེག་བྱེད་ཀྱི་ཐེམ་སྐས་ཀྱང་
བཙུགས་འདུག་པ་མཐོང་། ཁོ་གཉིས་སྐས་ལ་འཛེགས་ནས་ཡར་སོང་བ་ན། ཞབས་ཕྱི་པ་
ཞིག་གནམ་གྲུའི་སྒོ་དྲུང་དུ་འོངས་ཏེ་ཁོ་གཉིས་ལ་ནང་དུ་ཕེབས་ཞེས་པའི་བརྡ་སྟོན་ཙམ་
བྱེད། འདི་ནི་གནམ་གྲུ་ཆུང་གྲས་ཤིག་རེད་ལ་ཁྱོན་བསྡོམས་འགྲུལ་པ་སུམ་ཅུ་ལས་མི་ཤོང་
བར་འདུག ཡིན་ཡང་། སྐབས་འདིར་གནམ་གྲུ་རུ་འགྲུལ་པ་གཅིག་ཀྱང་མི་འདུག ཁོ་
གཉི་ག་གཞོགས་གཉིས་ཀྱི་རྐུབ་སྟེགས་ཀྱི་བར་ནས་མུ་མཐུད་དུ་གནམ་གྲུའི་ཕུགས་སུ་
ཕྱིན། གོ་རིམ་དེར་ཁོ་གཉིས་ཕན་ཚུན་ལ་བསྙེས་ནས་འགྲོ་བཞིན་འདུག་ལ། མཐའ་འཁོར་
གྱི་ཡོད་ཚད་ལ་ཡིད་འཇོག་ཅི་ཡང་མ་བྱུང་། ཁོ་གཉིས་དཔུང་བ་མཉམ་གཤིབ་ཀྱིས་རྐུབ་
སྟེགས་ཤིག་ཏུ་མར་བསྡད་ཅིང་། ཐུར་བཟའི་མགོ་བོ་ཐའོ་མཱ་སིའི་ཕྲག་སྟེང་ལ་བཞག་ནས་
འདུག ད་ནི་ཆེས་ཐོག་མའི་ཞེད་སྣང་གི་ཚོར་བ་དེ་སེམས་ཁྲེལ་རིགས་ཤིག་ཏུ་གྱུར་འདུག
ཞེད་སྣང་ནི་བརྡབ་གསིག་ཅིག་སྟེ། མིའི་ཤེས་པ་རྨང་ནས་འགགས་པའི་སྐད་ཅིག་མ་
དེ་རེད། ཞེད་སྣང་ལ་མཛེས་སྡུག་གི་ཆ་ཅི་ཡང་མེད། ང་ཚོས་མཐོང་ཐུབ་པ་ནི་ངང་སྒུག་
ཏུ་གྱུར་པའི་ཅི་ཡིན་ཆ་མི་འཚལ་བའི་དོན་བྱ་གང་ཞིག་གློག་ཞགས་ཀྱི་ཚུལ་གྱིས་འཁྱུག་
ཙམ་བྱེད་པ་ལྟ་བུ་ཞིག་རེད། འོན་ཏེ། སེམས་ཁྲེལ་ནི་དེ་ལས་ལྡོག་སྟེ་ང་ཚོ་དོན་གང་དེར་
རྒྱུས་མངའ་ངེས་ཅན་ཞིག་ཡོད་པས་ཡིན། ཐའོ་མཱ་སི་དང་ཐུར་བཟའ་གཉི་གས་ཁོ་གཉིས་
ལ་བསྒུགས་འདུག་པ་ནི་ཅི་ཞིག་ཡིན་པ་གསལ་བོར་ཤེས་ཡོད། ཞེད་སྣང་གི་གློག་ཞགས་
བསྒྲིབས་པ་ན། ང་ཚོས་འཇིག་རྟེན་འདི་ཉིད་འཇམ་ཞིང་སྔོ་བའི་འོད་སྣང་ཞིག་ཏུ་ཁྲུས་
ལ་རོལ་བཞིན་པ་མཐོང་ཐུབ་ཅིང་། སྔོན་མའི་མི་སྡུག་པ་ཡོད་ཚད་ལའང་མཛེས་སྡུག་གི་
བཞིན་རས་གཞན་ཞིག་བསྩལ་འདུག
ཐུར་བཟས་སྔོན་ཏག་ཏག་ལ་འཕྲིན་ཡིག་དེ་བཀླགས་མ་ཐག་པའི་སྐད་ཅིག་མ་དེར།
ཐའོ་མཱ་སི་ལ་བརྩེ་བ་དེ་ཙམ་ཞིག་སྐྱེས་མ་བྱུང་། སྐབས་དེར་ཞེད་སྣང་གི་ཚོར་བ་དེས་མོའི་
ནང་སེམས་ཀྱི་འགྱུར་བ་དང་ཚོར་བ་གཞན་དག་བག་ལ་ཞ་རུ་བཅུག བར་གླགས་དེར།
མོས་ཏག་ཏག་རང་ཉིད་སྐད་ཅིག་ཙམ་ལའང་ཁོ་དང་ཁ་འབྲལ་མི་རུང་བར་བསམས་པ་
ཙམ་རེད། ཡིན་ཡང་། ད་ནི་མོ་ཐའོ་མཱ་སི་ལ་བསྙེས་ནས་འདུག(གནམ་གྲུས་སྤྲིན་གྱི་བང་
རིམ་བརྟོལ་ནས་འཕུར་གྱིན་འདུག)ལ། ཞེད་སྣང་གི་སེམས་འགྱུ་དེའང་གར་སོང་ཆ་མེད་
དུ་གྱུར་འདུག་པས། མོས་ད་གཟོད་རང་ཉིད་ཀྱི་བརྩེ་བ་ཚོར་བྱུང་། དེ་ནི་ཚད་མེད་པའི་
བརྩེ་བ་ཞིག་རེད་ལ་སུས་ཀྱང་བསྒྲུན་དུ་མེད་པའི་བརྩེ་བ་ཞིག་ཀྱང་རེད།
ད་ནི་གནམ་གྲུ་གཞི་ནས་ཐང་ལ་བབས་བྱུང་། ཞབས་ཕྱི་པས་གནམ་གྲུའི་སྒོ་ཕྱེ་བ་
ན། ཐའོ་མཱ་སི་དང་ཐུར་བཟའ་གཉིས་ཡར་ལངས་ནས་སྒོའི་ཕྱོགས་སུ་སོང་། ཁོ་གཉིས་
སྔར་བཞིན་ཕན་ཚུན་ལ་འཐམས་ནས་འདུག སྐས་གདང་མཐོན་པོ་དེ་རུ་འགྲེང་བ་ན་
གཤམ་དུ་ངོ་ལ་གདོང་འབག་གྱོན་ཞིང་ལག་ཏུ་མེ་མདའ་ཐོགས་པའི་སྐྱེས་པ་གསུམ་ཡོད་
པ་མཐོང་ཐུབ། སྐབས་འདིར་བྲོས་པས་ནི་ཐར་ཐབས་མེད་པས་ཐེ་ཚོམ་སྐྱེས་ཀྱང་རྔོ་ཅི་
ཡང་མི་ཐོགས། ཁོ་གཉིས་ག་ལེར་ཐེམ་སྐས་ལས་མར་བབས། རྐང་པ་ས་ལ་རེག་མ་ཐག་
པའི་བར་མཚམས་དེར་སྐྱེས་པ་དེ་གསུམ་ལས་གཅིག་གིས་མེ་མདའ་ཚུར་བསྐོར་བྱུང་། མེ་
མདའི་སྐད་ནི་ཅི་ཡང་གྲགས་མ་བྱུང་མོད། ཐུར་བཟས་སྔོན་ཏག་ཏག་ལ་མོའི་གུད་དུ་རང་
ཉིད་ལ་འཐམས་ནས་ཡོད་པའི་ཐའོ་མཱ་སི་གློ་བུར་དུ་ས་རུ་འགྱེལ་སོང་བ་ཚོར།
མོས་ཁོ་རང་ཡར་སྐྱོར་འདོད་མོད། འོན་ཏེ་ཅིས་ཀྱང་ཐེག་མ་སོང་། ཁོ་དེ་ལྟར་ཨར་
འདམ་ལས་གྲུབ་པའི་གནམ་ཐང་གི་རྒྱུག་ལམ་དུ་འགྱེལ་སོང་། དེ་མ་ཐག ཐུར་བཟའ་
མར་སྒུར་ནས་ཐའོ་མཱ་སིར་འཐམ་འདོད་ཅིང་། རང་ཉིད་ཀྱི་ལུས་པོས་ཁོ་ལ་འགེབས་སྲུང་
བྱ་དགོས་ཀྱང་སྙམ། འོན་ཏེ། ཏག་ཏག་སྐབས་འདི་ཉིད་ཅིག་ཏུ། ངོ་མཚར་བའི་དོན་ཞིག་
བྱུང་སོང་སྟེ། ཐའོ་མཱ་སིའི་ལུས་པོ་ག་ལེར་ཇེ་ཆུང་དུ་འགྱུར་མགོ་བརྩམས་ལ། ཁོའི་ལུས་
པོ་རིངས་པ་རིངས་པར་བསྐུམས་ནས་འགྲོ་བཞིན་འདུག འདི་ནི་ཅིས་ཀྱང་རློམ་དཀའ་
བ་ཞིག་རེད། ཐུར་བཟའ་ཧ་ལས་ཤིང་། དེ་གར་འགུལ་ཙམ་ཡང་མི་བྱེད་པར་ལངས་ནས་
འདུག ཐའོ་མཱ་སིའི་ལུས་པོ་སྔར་བཞིན་ཇེ་ཆུང་ནས་ཇེ་ཆུང་དུ་འཁུམས་ཏེ་ཁོ་དང་གཏན་
ནས་མི་འདྲ་བ་ཞིག་ཏུ་གྱུར་ཅིང་། མཐའ་མར་ཆུང་ཞིང་ཆུང་བའི་དངོས་པོ་ཞིག་ལས་ལྷག་
མི་འདུག ཅུང་ཙམ་འགོར་རྗེས། ཆུང་ཞིང་ཆུང་བའི་དངོས་པོ་དེ་ཉིད་ཐོག་མར་འགུལ་
ཙམ་བྱེད་ལ། དེ་ནས་བང་གིས་བརྒྱུགས་ཏེ་གནམ་ཐང་དུ་ཕར་རྒྱུག་ཚུར་རྒྱུག་བྱས་བྱུང་།
མེ་མདའ་འཕེན་མཁན་དེས་གདོང་འབག་བཤུས་རྗེས། ཐུར་བཟའ་ལ་ཕྱོགས་ནས་
སྙིང་ཉེ་བའི་ཟོལ་གྱིས་འཛུམ་ཙམ་བྱེད། དེ་ནས་ཁོ་རང་ཕར་འཁོར་ཏེ་ལུས་ཀྱི་རྩལ་རྒུ་
སྤྲུགས་ནས་དངོས་པོ་ཆུང་ཆུང་དེ་བདའ་མགོ་བརྩམས། དངོས་པོ་ཆུང་ངུ་དེའང་ཕར་འབྲོ་
ཚུར་འབྲོ་བྱེད་ཅིང་། དེ་ནི་ཕལ་ཆེར་མི་སུ་ཞིག་ལ་གཡོལ་བའི་ཆེད་དུ་གཞའ་ས་བསྐུང་ས་
ཞིག་འཚོལ་གྱིན་པ་དང་འདྲ། ཁོས་དེ་ལྟར་བདས་ནས་ཆུ་ཚོད་སྐར་མ་ཁ་ཤས་ཕྱིན་སོང་།
མཇུག་ཏུ་སྐྱེས་པ་དེས་མཆོང་ཐེངས་གཅིག་གིས་དངོས་པོ་ཆུང་ཆུང་དེ་འོག་ཏུ་མནན་བྱུང་
བས། བདའ་འདེད་ཀྱི་ལས་དེའང་གཞི་ནས་མཇུག་བསྒྲིལ།
ཁོ་ཡར་ལངས་ནས་ཐུར་བཟའི་ཕྱོགས་སུ་འོངས་ཤིང་། ཆུང་ཞིང་ཆུང་བའི་དངོས་
པོ་དེ་ལག་ཏུ་བླངས་ནས་མོར་བལྟ་རུ་བཅུག ད་ནི་ཆུང་ཞིང་ཆུང་བ་གང་དེ་སྐྲག་ནས་
འདར་སིག་སིག་བྱེད་ཀྱིན་འདུག མ་གཞི་དེ་ནི་རི་བོང་ཞིག་རེད་ལ་སྐྱེས་པ་དེས་རི་བོང་
ཆུང་ཆུང་དེ་ཐུར་བཟའི་ལག་ཏུ་བཞག་བྱུང་། དེ་མ་ཐག ཞེད་སྣང་དང་སེམས་ཁྲེལ་ཡོད་
ཚད་རང་བཞིན་གྱིས་ཡལ་ཞིང་། མོས་སྤྲོ་སྣང་དང་བཅས་སྲོག་ཆགས་ཆུང་ངུ་འདི་པང་
དུ་བཟུང་ནས་འདུག རང་ཉིད་ལ་དབང་ཞིང་པང་དུ་བཟུང་ནས་བསྡད་ཆོག་པའི་སྲོག་
ཆགས་ཆུང་ངུ་འདིས་མོར་བདེ་སྐྱིད་ཀྱི་མཆི་མ་དཀུ་རུ་བཅུག མོ་ངུས་བྱུང་། མུ་མཐུད་
དུ་ངུས་བྱུང་། ངུས་པའི་མཆི་མས་མོའི་མཐོང་ལམ་ཡང་བསྒྲིབས་བྱུང་། རི་བོང་ཆུང་ཆུང་
དེ་ཁྱེར་ནས་རང་ཁྱིམ་དུ་བསླེབས་རྗེས། མོའི་སེམས་སུ་རང་ཉིད་གཞི་ནས་དམིགས་ཡུལ་
གང་དེར་བསླེབས་སོང་བར་སྙམ། མོ་གཞི་ནས་རང་ཉིད་འགྲོ་འདོད་པའི་གནས་དེར་
བསླེབས་ཟིན་པས། ད་ནས་བཟུང་གནས་གཞན་ཞིག་ཏུ་འབྲོ་དོན་ཅི་ཡང་མེད་ཨང་།
མོ་རང་ཕུ་རཱ་རྒུར་འགྲོ་བའི་ལམ་ལ་ཞུགས་ཤིང་། ཁྲོམ་སྲང་དུ་བསླེབས་པ་ན་རང་
ཁྱིམ་ལ་འགྲོ་བའི་ལམ་ཡང་ལས་སླ་བོར་རྙེད་བྱུང་། ཆུང་ངུའི་དུས་སུ། མོས་ཕ་མ་གཉིས་
དང་མཉམ་དུ་དེ་གར་འཚོ་བ་རོལ་མྱོང་། འོན་ཏེ་ད་ལྟ་མོའི་ཕ་མ་གཉིས་ཀ་གནས་དེ་རུ་
བསྡད་མེད། མོར་སྣེ་ལེན་བྱེད་མཁན་ནི་རྒན་རྒོན་ལོ་ལོན་གཉིས་རེད་ལ། ཐུར་བཟས་རྒན་
རྒོན་དེ་གཉིས་ཁྱོན་ནས་མཐོང་མྱོང་མི་འདུག ཡིན་ཡང་། མོས་ཁོང་གཉིས་ནི་རང་ཉིད་
ཀྱི་ཡང་མེས་དང་ཡང་ཕྱི་གཉིས་ཡིན་པ་གསལ་བོར་ཤེས། ཁོང་གཉིས་ཀའི་ངོ་གདོང་རྒས་
དྲགས་ནས་སྡོང་རྒན་ཞིག་གི་ཤུན་སྐོགས་དང་གཉིས་སུ་མི་འདུག ཐུར་བཟའ་རྒན་རྒོན་
འདི་གཉིས་དང་ལྷན་དུ་འཚོ་བ་རོལ་རྒྱུར་ཤིན་ཏུ་དགའ་མོད། འོན་ཏེ། གནས་སྐབས་སུ་
མོ་རང་སྲོག་ཆགས་ཆུང་ངུ་འདི་དང་མཉམ་དུ་འདུག་འདོད། རང་ཉིད་ཆུང་དུས་སུ་བསྡད་
མྱོང་བའི་ཁང་མིག་ཆུང་ངུ་དེའང་མོས་དཀའ་ལས་ཅི་ཡང་མེད་པར་རྙེད་བྱུང་། ཐུར་བཟའ་
རང་ལོ་ལྔ་པ་ནས་བཟུང་ཁང་པ་དེར་བསྡད་ཅིང་། སྐབས་དེར་མོའི་ཕ་མ་གཉིས་ཀས་ཀྱང་
མོར་རང་ཉིད་ལ་དབང་བའི་ཁང་པ་ཞིག་ཡོད་འོས་པར་བསམས།
ཁང་པ་དེ་རུ་འབོལ་ཁྲི་གཅིག་དང་སྒྲོག་ཙེ་ཆུང་ངུ་ཞིག རྐུབ་སྟེགས་གཅིག་བཅས་
ལས་མི་འདུག་ལ། སྒྲོག་ཙེ་རུ་གློག་སྒྲོན་ཞིག་སྦར་ཏེ་བཞག་འདུག སྐབས་དེ་དུས་ནས་
བཟུང་། གློག་སྒྲོན་དེས་ནི་ནམ་ཡང་གསལ་ལམ་མེར་མོ་ཕྱིར་ཡོང་བར་བསྒུགས་ཏེ་ཡོད་
པ་དང་འདྲ། གློག་སྒྲོན་གྱི་སྟེང་དུ་གཤོག་ཟུང་ཐད་ལ་བརྐྱངས་པའི་ཕྱེ་མ་ལེབ་ཅིག་བབས་
འདུག་ལ། དེ་ལ་ཚོན་མདོག་ཅན་གྱི་མིག་ཟུང་ཡི་གར་འོང་བ་ཞིག་འདུག ཐུར་བཟས་ད་
ནི་རང་ཉིད་དམིགས་ཡུལ་དུ་བསླེབས་སོང་བ་རྟོགས་པས། འབོལ་ཁྲི་རུ་གན་རྐྱལ་དུ་ཉལ་
ཞིང་རི་བོང་དེ་གདོང་ལ་གླན་ནས་བསྡད།
ཁོ་སྒྲོག་ཙེ་དེའི་གུད་དུ་བསྡད་འདུག རྣམ་ཀུན་ཁོ་དེ་རུ་བསྡད་ནས་དཔེ་ཆ་ལ་ལྟ་
བར་དགའ། སྐབས་འདིར། ཁོའི་མདུན་དུ་ཁ་ཕྱེ་ཟིན་པའི་ཡིག་ཤུབས་ཤིག་དང་འཕྲིན་
ཡིག་ཅིག་བཞག་འདུག ཁོས་ཐུར་བཟར “ང་ལ་སྐབས་སྐབས་སུ་འཕྲིན་ཡིག་རེ་བསྐུར་
འོང་གིན་འདུག ཡིན་ཡང་ངས་ཁྱོད་ལ་འཕྲིན་ཡིག་དེའི་སྐོར་གླེང་མི་འདོད། འཕྲིན་ནི་
ངའི་བུས་བསྐུར་འོངས་པ་རེད། ངས་ཐབས་བརྒྱ་ཇུས་སྟོང་གིས་ཁོ་རང་ངའི་འཚོ་བ་དང་
འབྲེལ་འདྲིས་བྱུང་བར་གཡོལ་ཅི་ཐུབ་བྱེད་ཀྱིན་ཡོད། འོན་ཏེ། ལྟོས་དང་། ལས་དབང་གིས་
ང་ལ་སྙད་ཇི་ལྟར་བརྐོས་འདུག ལོ་ཁ་ཤས་ཀྱི་སྔོན་ལ་ཁོ་སློབ་ཆེན་ནས་ཕྱིར་བསྐྲད་ཅིང་
ད་ལྟ་གྲོང་ཚོ་ཞིག་ཏུ་འདྲུད་འཐེན་འཕྲུལ་འཁོར་གྱི་ཁ་ལོ་པ་ཞིག་ཏུ་གྱུར་འདུག ངེད་
གཉིས་ཀྱི་བར་ལ་དངོས་གནས་འབྲེལ་འདྲིས་ཅི་ཡང་མེད། ཡིན་ཡང་། ངེད་གཉིས་ཀའི་
འཚོ་གནས་ནི་མཉམ་གཤིབ་ཀྱིས་མདུན་ལ་བསྐྱོད་པའི་དྲང་ཐིག་གཉིས་དང་འདྲ་བར།
ཁ་ཕྱོགས་གཅིག་འབའ་ཞིག་གཟས་ནས་མདུན་ནས་མདུན་ལ་སྲིང་གིན་འདུག” ཅེས་
བཤད་བྱུང་།
“འོ་ན། ཁྱོད་ཀྱིས་ང་ལ་འཕྲིན་ཡིག་དེ་དག་གི་སྐོར་བཤད་མི་འདོད་དོན་ཅི་ཡིན་
ནམ།” ཐུར་བཟར་སེམས་ཀྱི་གཏིང་ས་ཞིག་ནས་དབུགས་དབྱུང་ལན་གཅིག་བྱུང་བའི་
སྣང་བ་སྐྱེས།
“དེ་ངས་ཀྱང་བཤད་དཀའ། གང་ལྟར་དོན་དེ་བཤད་རྒྱུ་དེ་འདྲའི་བདེ་མོ་ཁྱོན་ནས་
མ་རེད།”
“ཁོས་དུས་རྒྱུན་དུ་ཁྱོད་ལ་འཕྲིན་ཡིག་སྐུར་གྱིན་འདུག་གམ།”
“སྐབས་སྐབས་སུ་བསྐུར་འོང་གིན་འདུག”
“འཕྲིན་དུ་ཅི་ཞིག་བཤད་འདུག་
“ ཁོ་རང་ཉིད་གླེང་གིན་འདུག"
“མཉན་རྒྱུ་འདུག་གམ།”
“འདུག ཁོའི་ཨ་མ་ནི་གུང་ཁྲན་རིང་ལུགས་པ་རྣལ་མ་ཞིག་ཡིན་པ་ཁྱོད་ཀྱིས་ཀྱང་
ཤེས་གསལ་རེད། ཁོས་སྔ་མོ་ནས་བཟུང་མོ་དང་མ་བུའི་འབྲེལ་བ་བཅད་དེ། འུ་གཉིས་ཀའི་
གནས་བབ་དང་མཚུངས་པའི་མི་སྐོར་ཞིག་ལ་འབྲེལ་འདྲིས་བྱེད་བཞིན་འདུག་ལ། ཁོ་
ཚོས་ད་དུང་ཆབ་སྲིད་ཀྱི་ལས་འགུལ་གང་རུང་ཞིག་ཀྱང་སྤེལ་རྩིས་བྱས་འདུག ད་ལྟ་ཁོ་
ཚོའི་གྲས་ཀྱི་མི་སྐོར་ཞིག་ད་དུང་ཁྲིམས་མུན་བཙོན་དུ་ལུས་ཡོད་ཚོད་རེད། འོན་ཏེ། དེའི་
རྗེས་ནས་ཁོ་དང་མི་དེ་དག་ཀྱང་ནང་མ་མཐུན་པར་ཁ་ཁ་སོ་སོར་གྱུར་ཅིང་།
ཁོས་མི་དེ་
དག་དང་བར་ཐག་ངེས་ཅན་ཞིག་བཟུང་འདུག ཁོས་མི་དེ་ཚོར ‘དུས་གཏན་གྱི་གསར་
བརྗེ་པ’ ཞེས་འབོད་ཀྱིན་འདུག”
“ཁོས་གཞུང་ཕྱོགས་ལ་མགོ་བཏགས་འདུག་གམ།"
“མི་འདུག མགོ་ཡེ་ནས་བཏགས་མི་འདུག ཁོ་ད་ལྟ་ཆོས་ཀྱི་རྗེས་འཇུག་པ་ཞིག
ཏུ་གྱུར་འདུག་ལ། ཆོས་ལུགས་ནི་ཡིད་བཞིན་ནོར་བུ་ལྟ་བུ་ཞིག་ཏུ་ངོས་འཛིན་གྱིན་འདུག
ཁོ་ལྟར་ན། ང་ཚོ་མི་ཡོད་ཚད་ཀྱིས་སྲིད་གཞུང་སྣང་མེད་དུ་བསྐྱུར་ཏེ། ཆོས་ཀྱི་འདུལ་
ཁྲིམས་བཞིན་འཚོ་ཚིས་དཀྱུས་མ་ཞིག་དོན་དུ་གཉེར་ན་འགྲིག་པར་སེམས་ཀྱི་འདུག
སྲིད་གཞུང་ནི་སྣང་མེད་དུ་བསྐྱུར་འོས་པ་སྟེ། གལ་སྲིད་དཀོན་མཆོག་གི་སྐྱབས་སུ་སོང་
གྱུར་ཚེ། གནས་སྐབས་གང་ཞིག་ཏུའང་རང་ཉིད་ཀྱི་ནུས་པ་ལ་བརྟེན་ནས་ཁོའི་ངག་
གི ‘འཇིག་རྟེན་འཁོར་བའི་ཀློང་གི་དཀོན་མཆོག་གི་དག་ཞིང’ དེ་བསྐྲུན་ཐུབ་པར་རློམ་
བཞིན་འདུག ཁོས་ད་དུང་ང་ལ་ཆོས་ཚོགས་ནི་རང་རེའི་རྒྱལ་ཁབ་འདིར་རྒྱལ་ཁབ་ཀྱི་
ཚོད་འཛིན་ལས་འགོངས་པའི་རང་མོས་ཀྱི་ཚོགས་པ་ཉག་གཅིག་ཡིན་པར་བརྗོད་འོངས།
དེས་ན། ཁོ་ནི་ཡང་སྙིང་ངེས་པ་དོན་གྱིས་ཆོས་ལ་དད་པ་ཡིན་ནམ། ཡང་ན་གཞུང་ཕྱོགས་
ལ་རྒོལ་བའི་སླད་དུ་ད་གཟོད་ཆོས་ལ་དད་པ་ཡིན། ངས་ནམ་ཡང་རང་ཉིད་ལ་དྲི་བ་འདི་
འདྲི་བཞིན་ཡོད།”
“དེས་ན། ཁྱོད་ཀྱིས་དྲི་བ་དེ་ཁོ་ལ་དྲིས་ཤིག"
ཐའོ་མཱ་སིས་མུ་མཐུད་དུ་བཤད་རྒྱུར། “ངས་ནི་ནམ་ཡང་ཆོས་ལ་དད་པའི་མི་རྣམས་
ལ་རྗེས་སུ་ཡི་རང་བྱེད་ཀྱིན་ཡོད། སྔོན་མར་ངས་ཆོས་པ་ཚོར་རང་ཉིད་ལ་མེད་པའི་ལྷན་
སྐྱེས་ཀྱི་སེམས་སྟོབས་ངོ་མཚར་ཞིང་ཁྱད་དུ་འཕགས་པ་ཞིག་ཡོད་པར་རློམ་ཡོད། དེ་ལ་
མཁྱེན་པ་ཞེས་བོས་ཀྱང་ཆོག ཡིན་ཡང་། ངས་རང་ཉིད་ཀྱི་བུའི་གནས་ཚུལ་མཐོང་རྗེས།
དོན་དུ་ཆོས་ཀྱི་རྗེས་འཇུག་པ་ཞིག་ཏུ་འགྱུར་རྒྱུ་ནི་ཧ་ཅང་ལས་སླ་མོ་ཞིག་ཡིན་པ་རྟོགས་
བྱུང་། སྐྱེ་བོ་གང་ཞིག་དཀའ་ཁག་ལ་ཕྲད་པའི་གླགས་གང་ཞིག་ཏུ། གནམ་བདག་ཆོས་
ལུགས་ཀྱི་ཆོས་པ་ཞིག་གིས་གང་དེར་སེམས་ཁུར་ཙམ་བྱས་མ་ཐག སྐྱེ་བོ་དེར་གློ་བུར་དུ་
དད་པ་སྐྱེས་འོང་གི་ཡོད་པ་འདྲ།
གཅིག་ཏུ་ན་ཁོ་ནི་དྲིན་གཟོའི་ཕྱིར་དུ་ཆོས་ལ་ཞུགས་པ་
ཡིན་ཡང་སྲིད། དེ་བས། མིའི་རིགས་ཀྱི་ཐག་གཅོད་ནི་དུས་ནམ་ཡང་འདི་ལྟར་རྩིང་ཞིང་
ཆ་འཇོག་བྲལ་བ་ཞིག་རེད། "
“ཁྱོད་ཀྱིས་ཁོར་འཕྲིན་ལན་གཅིག་ཀྱང་བསྐུར་མ་མྱོང་ངམ།”
“ཁོས་ང་ལ་ས་གནས་བཤད་མི་འདུག”
ཐའོ་མཱ་སིས་འདི་ལྟར་བཤད་མུར། ཡང་བསྐྱར “རེད་དེ། ཡིག་ཤུབས་སུ་བརྒྱབ་པའི་
སྦྲག་སྲིད་ཁང་གི་ཐེལ་ཙེ་རུ་གྲོང་ཚོའི་མིང་ཡོད་པས། ཐད་ཀར་དུ་ས་གནས་དེའི་མཉམ་
ལས་ཁང་ལ་བསྐུར་ན་འཕྲོད་ཐུབ་པ་རེད” ཅེས་སྨྲས་བྱུང་།
ཐུར་བཟའ་རང་ཉིད་ཀྱིས་ད་ལྟའི་བར་དུ་ཐའོ་མཱ་སི་ལ་དོགས་པ་སྣ་ཚོགས་ཟོས་པར་
ནོངས་འགྱོད་སྐྱེས་འོངས་པས། རང་ཉིད་ཀྱི་ནོར་འཁྲུལ་ལ་འགྱོད་བཤག་བྱ་ཆེད། མོས་ཨ་
གསར་དང་བཅས “དེས་ན། ཁྱོད་ཀྱིས་ཁོར་འཕྲིན་ལན་མི་སྐུར་དོན་ཅི་ཡིན་ནམ། ཁོ་འདི་
གར་མགྲོན་ལ་མི་འབོད་དོན་ཅི་ཡིན” ཞེས་གློ་བུར་དུ་ཐའོ་མཱ་སིའི་བུ་ལ་ཤ་ཚ་བའི་རྣམ་
འགྱུར་ཞིག་སྟོན་པར་བྱེད།
“ངའི་བུ་ང་དང་ཧ་ཅང་འདྲ་བོ་འདུག ཁོས་སྐད་ཆ་བཤད་དུས་ཡ་ཁ་ཡར་འགྱོགས་
ཙམ་འགྱོགས་ཙམ་བྱེད་པ་ནི་ང་དང་གཉིས་སུ་མི་འདུག རང་ཉིད་ཀྱི་ཁས་དཀོན་
མཆོག་གི་དག་ཞིང་སོགས་གླེངས་ཡོང་བ་མཐོང་ཚེ། ང་ལ་མཚོན་ན་ཅུང་མཚར་བོ་ཞིག་
རེད།” ཐའོ་མཱ་སིས་འདི་ལྟར་བཤད་བྱུང་།
ཐུར་བཟའ་སྐབས་འདིར་ཧབ་ཆ་དིར་རེར་སོང་།
ཐའོ་མཱ་སི་ཡང་བགད་བྱུང་།
“ཐའོ་མཱ་སི། ཁྱོད་ཀྱིས་དེ་འདྲའི་གླེན་རྟགས་མ་སྟོན། ཁྱོད་ཀྱི་ཆུང་མ་སྔོན་མ་དང་
ཁྱོད་གཉིས་ཀའི་དོན་དག་ནི་གཞི་ནས་ལོ་རྒྱུས་སུ་གྱུར་ཟིན་པ་རེད། དོན་དེ་ཁྱོད་ཀྱི་བུ་དང་
འབྲེལ་བ་ཅི་ཞིག་ཡོད་དམ། ཡང་གཅིག་བཤད་ན། ཁོ་དང་ཁོའི་ཨ་མ་གཉིས་ལ་འདྲ་བའི་
ཆ་ཅི་ཞིག་འདུག་གམ། རང་ཉིད་ཀྱིས་གཞོན་པའི་དུས་སུ་ཆུང་མ་བཙལ་བ་ནོར་སོང་བ་
ཡིན་དུ་ཆུགས་ཀྱང་། ཁྱོད་ཀྱིས་དེ་ལ་བརྟེན་ནས་མི་གཞན་གྱི་སེམས་ལ་སྡུག་བཞག་ན་ག་
ལ་འགྲིག” ཐུར་བཟས་འདི་ལྟར་ལབ།
“དྲང་མོར་བཤད་ན། ཁོ་ལ་ཕྲད་ཚེ་ང་རང་དོགས་མི་བདེ་བ་ཞིག་ཏུ་གྱུར་འགྲོ། འདི་
ནི་ང་རང་ཁོ་དང་འཕྲད་མི་འདོད་པའི་རྒྱུ་མཚན་གཙོ་བོ་དེ་ཡིན། རང་ཉིད་ཅིའི་ཕྱིར་འདི་
འདྲའི་གཤིས་གྱོང་ཞིག་ཏུ་གྱུར་དོན་ངས་ཀྱང་མི་ཤེས། གང་ལྟར། མི་ཞེས་པ་ནི་འདི་འདྲ་
ཞིག་རེད། ཐ་ན་ཅི་ཞིག་གི་ཆེད་དུ་ཡིན་པའང་མི་ཤེས་ཀྱང་། ནམ་ཞིག་སེམས་ཐག་གང་
ཞིག་བཅད་པའི་ཚེ་དེ་ལ་གོམས་སྟོབས་ངེས་ཅན་ཞིག་ཡོད་པ་འདྲ་སྟེ། དུས་ཚོད་ནི་ལོ་
ཟླའི་འཁོར་བསྐྱོད་ལས་རིམ་བཞིན་ཕར་འདས་པ་དང་མཉམ་དུ། དེ་ལ་འགྱུར་བ་གཏོང་རྒྱུ་
ནི་ཤིན་ཏུ་དཀའ་བའི་ལས་ཤིག་རེད།”
“ཁོ་རང་འདི་གར་མགྲོན་ལ་འབོད་རོགས།” ཐུར་བཟས་དེ་ལྟར་བརྗོད།
ཕྱི་དྲོར་ཕྱུགས་ར་ནས་ཕྱིར་ཁྱིམ་དུ་ལོག་དུས། མོས་གཞུང་ལམ་དུ་མི་ཞིག་གིས་སྐད་
ཆ་ལབ་ཀྱིན་པ་ཐོས་བྱུང་། ཕར་ཉེ་སར་བཅར་ནས་བལྟས་ཙ་ན། ཐའོ་མཱ་སིའི་ཟོག་འདྲེན་
རླངས་འཁོར་དེ་རུ་བསྡད་འདུག་པ་མཐོང་། ཐའོ་མཱ་སི་མར་སྒུར་ནས་རླངས་འཁོར་གྱི་
འཁོར་ལོ་ཡ་གཅིག་ལེན་གྱིན་འདུག་ལ། མཐའ་འཁོར་དུ་མི་སྐོར་ཞིག་ཚོགས་ནས་ཁོས་
རླངས་འཁོར་ཞིག་གསོ་བྱེད་པར་བལྟས་ཏེ་འདུག
ཐུར་བཟའ་དེ་གར་འགྲེང་ནས་བསྡད་དེ་མིག་ཟུང་ཐའོ་མཱ་སི་ལས་གཡོལ་མ་ཐུབ། ཐའོ་
མཱ་སི་དངོས་གནས་རྒས་འདུག ཁོའི་མགོ་ལ་སེ་བརྡ་ལྷུང་ཞིང་ལས་ཀ་ལས་དུས་ཀྱི་སྟངས་
ཀ་ཡོད་ཚད་ཀྱང་རེངས་པོར་གྱུར་འདུག འོན་ཏེ། འདི་ནི་སྨན་པ་ནས་ཁ་ལོ་པར་གྱུར་རྗེས་
ལས་གང་དེར་བྱང་ཆ་མེད་པར་ལག་པ་འཁོབས་སོང་བ་ལྟ་བུའི་རྣམ་པ་དེ་གཏན་ནས་མིན་
པར། སྐྱེས་པ་ཞིག་རྒ་བའི་ཁུར་གྱིས་ནོན་དུས་ཀྱི་དལ་ཞིང་རྟུལ་བའི་སྟངས་ཀ་དེ་རང་རེད།
མོའི་ཡིད་ལ་སྔོན་མར་མཉམ་ལས་ཁང་གི་ཀྲུའུ་ཞི་དང་མཉམ་དུ་ཁ་བརྡ་བྱེད་སྐབས་
ཀྱི་སྐད་ཆ་འགའ་དྲན་བྱུང་། སྐབས་དེར་ཀྲུའུ་ཞིས་མོར་ཐའོ་མཱ་སིའི་ཟོག་འདྲེན་རླངས་
འཁོར་གྱི་གནས་ཚུལ་ཧ་ཅང་ཞན་པའི་སྐོར་ལབ་མྱོང་། ཁོས་སྐད་ཆ་དེ་བཤད་དུས་ཀུ་
རེ་རྩེ་བ་ལས་ལེ་ལན་བདའ་བའི་དོན་ཅི་ཡང་མེད་མོད། འོན་ཏེ། ཁོས་དོན་དེར་སེམས་
ཁུར་བྱེད་བཞིན་པ་ཤིན་ཏུ་གསལ། ཁོ་ད་དུང་དགོད་ཞོར་དུ “ཐའོ་མཱ་སི་རླངས་འཁོར་གྱི་
འཕྲུལ་ཆས་ལས་མིའི་ཕུང་པོ་ལ་འདྲིས་ཆ་ཡོད་པ་རེད” ཅེས་སྨྲས་བྱུང་། ཁོས་ད་དུང་ས་
གནས་སྲིད་གཞུང་ལ་ལན་དུ་མར་སྙན་ཞུ་ཕུལ་ཏེ་ཐའོ་མཱ་སི་ས་གནས་ཀྱི་སྨན་པར་བསྐོ་
བའི་རེ་བ་བཏོན་ཚུལ་དང་། ཕྱིས་སུ་ཉེན་རྟོག་ཕྱོགས་ནས་ཆོག་མཆན་ཡེ་ནས་མ་བཀོད་པ་
ཐོས་ཚུལ་སོགས་ཀྱང་ཐུར་བཟར་བཤད་བྱུང་།
ཟོག་འདྲེན་རླངས་འཁོར་གྱི་མཐར་རུབ་པའི་མི་དེ་དག་གིས་མི་མཐོང་བའི་ཆེད་དུ་
ཐུར་བཟའ་སྡོང་པོ་ཞིག་གི་ཕག་ཏུ་ཡིབ། ཡིན་ཡང་། མོའི་མིག་ཟུང་སྔར་བཞིན་ཐའོ་མཱ་སི་
ལ་ཅེར་ནས་འདུག མོ་ལ་གློ་བུར་དུ་ཞེ་འགྱོད་དྲག་པོ་ཞིག་སྐྱེས་འོངས་ཏེ། མོའི་ཆེད་དུ།
ཐའོ་མཱ་སི་ད་གཟོད་བཟི་རེ་ཁི་ནས་ཕུ་རཱ་རྒུ་རུ་ལོག་ཅིང་། དེ་ནས་ཡང་མོའི་ཆེད་དུ། ཁོ་ཕུ་
རཱ་རྒུ་ལ་ཁ་གྱེས་པ་རེད། ཐ་ན་འདི་རུའང་མོས་མུ་མཐུད་དུ་ཁོ་རང་སྡུག་ལ་སྦྱར་ཞིང་། ཐ་
ན་འཆི་ལ་ཉེ་བའི་ཁི་རེན་ནུས་ཀྱི་མདུན་དུའང་། མོས་གསལ་ཁ་མ་བཏོད་ཀྱང་དོན་དུ་
ཐའོ་མཱ་སི་ལ་དོགས་པ་སྐྱེས་ཤིང་མནར་གཅོད་བཏང་མྱོང་།
མོས་རྣམ་ཀུན་སེམས་གཏིང་ནས་ཐའོ་མཱ་སིས་རང་ཉིད་ལ་བཅངས་པའི་བརྩེ་བ་ཉུང་
དྲགས་པར་འཁང་ར་བྱེད་ཅིང་། རང་ཉིད་ཀྱི་བརྩེ་བ་ལ་སྐྱོན་ཆ་ཏིལ་འབྲུ་ཙམ་ཡང་མེད་
པར་རློམ། མོའི་ངོས་འཛིན་དུ་ཐའོ་མཱ་སིའི་བརྩེ་བ་ནི་སུ་ཞིག་ལ་སྦྱིན་པ་གཏོང་བ་དང་
འདྲ་བར་སྙམ།
ད་ལྟ། མོས་རང་ཉིད་ལ་གནས་ལུགས་ཅི་ཡང་མེད་པ་གཞི་ནས་རྟོགས་བྱུང་། རྒྱ་ལ་མོ་
དངོས་གནས་ཐའོ་མཱ་སི་ལ་དེ་འདྲ་ཞིག་དགའ་ཚེ། ཁོ་དང་མཉམ་དུ་ཕྱི་རྒྱལ་དུ་བསྡད་པས་
ཆོག་ཨང་། དེ་རུ་ཐའོ་མཱ་སིར་རང་ཉིད་ཀྱི་བདེ་སྐྱིད་དང་འཚོ་བ་གསར་པ་ཡོད། ཡིན་ཡང་།
མོ་ཁོ་དང་ཁ་བྲལ་ནས་རང་ཉིད་གཅིག་པུ་ཕྱིར་ལོག་པ་རེད། སྐབས་དེར་མོའི་སེམས་སུ་
དེ་ལྟར་བསྒྲུབས་པ་ནི་ཐའོ་མཱ་སིའི་ཆེད་དུ་ཡིན་པར་བསམས་མྱོང་བ་བདེན་པ་ཡིན་ཏེ། མོ་
རང་ཐའོ་མཱ་སིའི་ཁུར་བོ་རུ་འགྱུར་མ་འདོད་པས་རེད། འོན་ཀྱང་། མཐར་གཏུགས་ན་དེ་
ནི་ཁ་གཡར་ས་ཙམ་ཞིག་མ་ཡིན་ནམ། དོན་དུ་མོས་ཐའོ་མཱ་སི་རང་ཉིད་ཀྱི་རྗེས་བསྙེགས་
ནས་ཡོང་ངེས་ཤིང་རང་ཉིད་འཚོལ་བར་ཡོང་སྲིད་པ་ཤེས་ཡོད་པས་རེད། ཡིན་པ་ནི་མོས་
ཁོ་ལ་གཡབ་མོ་བྱས་ཤིང་ཁོ་རང་གོམ་པ་རེ་རེ་བཞིན་དྲུད་དེ་ད་ལྟའི་གནས་བབ་འདིར་
འཕངས་པ་ཡིན་ཨང་། དེ་ནི་ལྷ་མོ་དག་གིས་ཞིང་པ་རྣམས་འདམ་རྫབ་ཏུ་བསླུས་ཏེ་ནུབ་ཏུ་
བཅུག་པ་དང་ཇི་འདྲའི་མཚུངས། མོས་ཐའོ་མཱ་སིའི་ཕོ་བར་ཟུག་གཟེར་ལྡང་བའི་གླགས་
དེ་ལ་བསྟུན་ནས་མོ་དང་མཉམ་དུ་གྲོང་གསེབ་ཏུ་འགྲོ་བར་བྲོ་འབོར་དུ་བཅུག་པ་རེད། མོ་
ནི་ཇི་འདྲའི་གཡོ་སྒྱུ་ཆེ་བ་ལ་ཨང་། མོས་རྣམ་ཀུན་ཐའོ་མཱ་སི་ལ་རང་ཉིད་ཀྱི་ཕྱི་བཞིན་
བསྙེག་ཏུ་འཇུག་པ་ནི་དོན་དུ་ཁོ་ལ་ཚོད་བགམས་པ་སྟེ། ཁོ་དོན་དངོས་སུ་རང་ཉིད་ལ་
དགའ་མིན་གྱི་ཕུ་ཐག་གཅོད་པའི་ཆེད་དུ་རེད། འདི་ལྟར་མོས་ཐའོ་མཱ་སི་མགོ་སྐྲར་སེ་བརྡ་
ལྷུང་ཞིང་ལུས་ཡོངས་ངལ་དུབ་ཀྱིས་ཟིན་པ། སོར་མོ་རེངས་པོར་གྱུར་ནས་གཤག་བཅོས་
ཀྱི་གྲི་ཆུང་ཡང་འཛིན་མི་ཐུབ་པའི་གནས་སུ་འཕངས་པ་རེད།
ད་ནི་ཁོ་གཉིས་ལམ་གྱི་ཟད་སྣེ་རུ་བསླེབས་ཟིན། གནས་འདི་ནས་ཁོ་གཉིས་གང་དུ་
འགྲོ་ཨང་། ཕྱི་རྒྱལ་དུ་གཏན་ནས་གཏོང་མི་སྲིད་ལ། ཕྱིར་ཕུ་རཱ་རྒུ་རུ་ཡང་དུས་གཏན་དུ་
ལྡོག་ཐབས་མེད། རྒྱུ་མཚན་ནི་དེ་རུ་སུ་ཞིག་གིས་ཁོ་གཉིས་ལ་ལས་ཀ་བཀོད་སྒྲིག་བྱ་ཨང་།
གྲོང་ཚོ་གཞན་ཞིག་ཏུ་འགྲོ་ཞེ་ནའང་དེ་ལ་སྙིང་བོ་ཅི་ཞིག་ཡོད་དམ།
དཀོན་མཆོག་ཨ། ཏག་ཏག་གནས་འདིར་བསླེབས་ཚེ་མོས་ད་གཟོད་ཐའོ་མཱ་སི་རང་
ཉིད་ལ་དགའ་བཞིན་པར་ཡིད་ཆེས་བྱ་ཐུབ་པ་ཡིན་ནམ།
ཐའོ་མཱ་སིས་གཞི་ནས་རླངས་འཁོར་གྱི་འཁོར་ལོ་སླར་སྤྲད་ཟིན་པས། མཐའ་འཁོར་
གྱི་གསར་བུ་དེ་དག་ཀྱང་ཟོག་འདྲེན་རླངས་འཁོར་གྱི་གཞུག་སྒམ་དུ་འཛེགས་ཤིང་།
རླངས་འཁོར་གྱི་སྒུལ་ཤུགས་ལྷུ་ལག་འཁོར་བའི་སྒྲའང་ལྡིར་ལྡིར་དུ་གྲགས་ཡོང་།
ཐུར་བཟའ་ཕྱིར་ཁྱིམ་དུ་ལོག་རྗེས། ཁྲུས་གཞོང་དུ་ཆུ་གང་བླངས་ཤིང་ཁྲུས་ལ་
ཞུགས་ཞོར་བསམ་བློ་བཏང་བ་ན། རང་ཉིད་ཀྱིས་མི་ཚེ་ཧྲིལ་བོའི་སེམས་ཤུགས་ཡོད་ཚད་
བསྟིམས་ཤིང་བུད་མེད་ཀྱི་ཉམ་ཐག་པའི་རང་བཞིན་ལ་ཁ་གཡར་ནས་ཐའོ་མཱ་སིའི་གླགས་
བཙལ་ནས་འོངས་པ་རྟོགས་བྱུང་། རྣམ་ཀུན་སྐྱེ་བོ་ཀུན་གྱིས་སྟོབས་དང་ལྡན་པ་གང་ཉིད་
ཉེས་པ་ཅན་དུ་བལྟ་ཞིང་འཁོས་ཀ་ཞན་པ་གང་དེ་ཉེས་མེད་བརྙས་བཅོས་མྱོང་མཁན་དུ་
འཛིན་པར་བྱེད་མོད། འོན་ཏེ་ད་ལྟ་ཐུར་བཟས་མོ་དང་ཐའོ་མཱ་སིའི་གནས་ཚུལ་ནི་དེ་ལ
་ལས་
ལྡོག་འདུག་པར་ངེས་ཤེས་འདྲོངས། ཐ་ན་ཐུར་བཟའི་རྨི་ལམ་དེ་རུའང་སྐྱེས་པ་སྟོབས་
ཆེན་འདིའི་ཞན་ཆ་ཉག་གཅིག་དེ་ཤེས་ཡོད་པ་ཇི་བཞིན་ཐུར་བཟའི་ཉམ་ཐག་པ་དང་སྡུག་
བསྔལ་བའི་ངང་ཚུལ་སྣ་ཚོགས་བསྟན་ཏེ་ཁོ་རང་ཕྱིར་བཤོལ་མི་བྱེད་ཀ་མེད་དུ་གཏོང་།
ཐུར་བཟའི་ཉམ་ཐག་པའི་རང་བཞིན་ནི་ཕས་ཀྱི་རྒོལ་བ་དྲག་པོ་ཞིག་དང་འདྲ་བར་ཐའོ་
མཱ་སིས་དེ་མ་ཉིད་དུ་མགོ་འདོགས་མི་ཞུ་ཐབས་མེད་དུ་འགྱུར་ལ། ཐ་ན་ཁོ་ནི་ཐུར་བཟའི་
པང་དུ་ཧ་ཅང་ཉམ་ང་བའི་ཡོས་བུ་ཆུང་ངུ་ཞིག་ཏུའང་བཏང་ཡོང་སྟེ། ཐུར་བཟའི་ཡིད་ལ་
རྣམ་ཀུན་རྨི་ལམ་འདི་འཁོར་འོངས།
ཐུར་བཟའ་ཁྲུས་གཞུང་ལས་ཕྱིར་བུད་དེ་སྨད་གཡོག་གི་གཟབ་འཕྱོར་ཞིག་སྤྲས། མོས་
འདི་ལྟར་བཤོར་ལེགས་པོར་བྱས་ཏེ་ཐའོ་མཱ་སིར་དགའ་བ་བསྐྱེད་ཅིང་སྤྲོ་བ་འཕེལ་དུ་
འཇུག་དགོས་ཨང་སྙམ།
ཐུར་བཟས་ཆེས་མཐའ་མའི་སྒྲོག་གུ་དེ་བསྒྲོགས་ཚར་མ་ཐག ཐའོ་མཱ་སིས་འུར་
རྒྱག་བཞིན་ཁང་པ་རུ་ཤོར་འོངས་ལ། ཁོའི་རོལ་དུ་མཉམ་ལས་ཁང་གི་ཀྲུའུ་ཞི་དང་གདོང་
མདོག་སྐྱ་བོར་གྱུར་པའི་ཞིང་པ་གཞོན་ནུ་ཞིག་ཀྱང་འབྲངས་འདུག
“རེམ། མྱུར་དུ་ཆང་བཙན་པོ་ཞིག་ཁྱེར་ཤོག”
ཐུར་བཟའ་མྱུར་མོར་ཕར་བརྒྱུགས་ནས་ལི་ཙི་ཆང་དམ་བེ་གང་ཁྱེར་
འོངས་ཤིང་། ཕོར་བ་གང་བླུགས་ནས་གཞོན་ནུ་དེར་དྲངས་པ་ན། གཞོན་ནུས་ཧུབ་གང་
གིས་ཞབས་དག་བརྒྱབ་སོང་།
སྐབས་འདིར། ཁོ་ཚོས་གཞི་ནས་ཐུར་བཟའ་ལ་དོན་དག་གི་བརྒྱུད་རིམ་གསལ་བོར་
བཤད་བྱུང་། མ་གཞིར་གཞོན་ནུ་དེས་ལས་ཀ་ལས་སྐབས་དཔུང་ཚུགས་སྤར་སོང་བ་ཡིན་
འདུག་ལ། གཞོན་ནུར་ན་ཟུག་སྐྱེས་ཏེ་སྨྲེ་སྔགས་ཆེས་ཆེར་བཏོན་པ་ན་མི་ཚང་མ་ཅི་བྱ་
གཏོལ་མེད་ཀྱི་གནས་སུ་གྱར། དེ་བས་ཁོ་ཚོས་ལམ་སང་ཐའོ་མཱ་སི་ལ་སྐད་བཏང་ཞིང་།
ཐའོ་མཱ་སིས་སྐག་སྒྲ་ཞིག་དང་བཅས་གཞོན་ནུའི་དཔུང་ཚིགས་སྔར་མལ་དུ་སྤྲད་པ་རེད།
གཞོན་ནུས་ཆང་ཕོར་གཉིས་པ་འཐུངས་རྗེས། ཐའོ་མཱ་སི་ལ “ཁྱོད་ཀྱི་ཆུང་མ་དེ་རིང་
ཇི་འདྲའི་མཛེས་ཨང” ཞེས་ལབ་བྱུང་།
“གླེན་པ། ལྕམ་མོ་ཐུར་བཟའ་ནམ་ཡང་མཛེས་པ་རེད།” ཀྲུའུ་ཞིས་འདི་ལྟར་
བཤད་བྱུང་།
“མོ་ནམ་ཡང་མཛེས་པ་ངས་ཤེས་ཡོད།” གཞོན་ནུ་དེས་འདི་ལྟར་ལབ་ཅིང་། དེ་
ནས་མུ་མཐུད་དུ “འོན་ཏེ། དེ་རིང་། མོས་སྨད་གཡོག་གི་གཟབ་འཕྱོར་འདི་སྤྲས་པ་ན་དེ་
ལས་ཀྱང་མཛེས་པར་འདུག ང་ཚོས་ཁྱེད་ཀྱིས་སྔོན་མར་སྨད་གཡོག་འདི་གྱོན་པ་མཐོང་
མ་མྱོང་། ཁྱེད་རང་སུ་ཚང་དུ་མགྲོན་ལ་འགྲོ་རྒྱུ་ཡིན་ནམ” ཞེས་ཀྱང་ལབ་བྱུང་།
“མིན། ངས་ཐའོ་མཱ་སིའི་ཆེད་དུ་གྱོན་པ་ཡིན།”
‘ཨེམ་ཆི་ལགས། ཁྱོད་ནི་ངོ་མ་མི་ལས་ཅན་ཞིག་རེད།” ཀྲུའུ་ཞིས་འདི་ལྟར་
བཤད་ཅིང་། དེ་ནས “ངའི་ཆུང་མས་འདི་ལྟར་བཤོར་བྱས་ཏེ་ང་རང་དགའ་རུ་འཇུག་མི་
སྲིད" ཅེས་བརྗོད་བྱུང་།
“ཁྱོད་ཀྱིས་ནམ་རྒྱུན་ཕག་པ་ཞིག་ཁྲིད་ནས་འཆམ་འཆམ་དུ་འགྲོ་བ་ལས་ཆུང་མ་
མི་འཁྲིད་པའི་རྒྱུ་མཚན་དེ་ཡིན་ནམ།” གཞོན་ནུ་དེས་འདི་ལྟར་བཤད་རྗེས་གད་མོ་ཡང་
ཡང་བགད་བྱུང་།
“མེ་ཧྥེ་སི་ཏོ་བདེ་མོ་ཡིན་ནམ།” ཐའོ་མཱ་སིས་འདི་ལྟར་དྲིས་ཤིང་། དེ་མུར “ཆེས་
མ་མཐའ་ཡང་(ཅུང་ཙམ་བསམས་ནས་བསྡད་དེ)ངས་ཆུ་ཚོད་གཅིག་གི་རིང་ལ་ཁོ་
མཐོང་མ་བྱུང” ཞེས་བཤད།
“ཁོ་ང་ལ་སུན་སྣང་སྐྱེ་ཡི་ཡོད་པ་རེད།” ཀྲུའུ་ཞིས་དེ་ལྟར་ཟེར།
གཞོན་ནུས་ཐུར་བཟར་ཕྱོགས་ནས “ཁྱེད་ཀྱིས་སྨད་གཡོག་དེ་འདྲའི་མཆོར་པོ་ཞིག་
གྱོན་འདུག་པས། ཁྱེད་དང་མཉམ་དུ་བྲོ་ཞིག་འཁྲབ་ན་བསམས་འོངས” ཟེར་ལ། དེ་ནས་
ཐའོ་མཱ་སིའི་ཕྱོགས་སུ་འཁོར་ནས “ཨེམ་ཆི་ལགས། ཁྱོད་ཀྱིས་མོ་ང་དང་མཉམ་དུ་བྲོ་
འཁྲབ་ཏུ་འཇུག་གམ” ཞེས་འདྲི་བར་བྱེད།
“ང་ཚོ་མཉམ་དུ་བྲོ་འཁྲབ་པར་སོང་ན་ཅི་འདྲ་རེད།” ཐུར་བཟས་གླགས་འདི་དང་
བསྟུན་ནས་དེ་ལྟར་ལབ་བྱུང་།
གཞོན་ནུ་དེས་ཐའོ་མཱ་སི་ལ “ཁྱོད་རང་འགྲོའམ” ཞེས་དྲིས་བྱུང་།
“གང་དུ།” ཐའོ་མཱ་སིས་འདི་ལྟར་དྲིས།
དེ་མ་ཐག་གཞོན་ནུ་དེས་ཉེ་འདབས་ཀྱི་གྲོང་བརྡལ་ཞིག་སྟོན་ཙམ་བྱེད་ལ། དེ་རུ་
ཞབས་བྲོའི་སྡིངས་ཆ་ཅན་གྱི་ཆང་ཁང་ཞིག་ཡོད་པ་རེད།
“ཁྱོད་ཀྱང་ང་ཚོ་དང་མཉམ་དུ་འགྲོ།” གཞོན་ནུ་དེས་གྲོས་མོལ་བྱེད་དབང་མེད་
པའི་སྒྲོས་ཤིག་གིས་ཀྲུའུ་ཞི་ལ་དེ་ལྟར་ལབ་ཅིང་། དེ་ནས་ཆང་ཕོར་གསུམ་པ་ལག་ཏུ་
བླངས་ནས “གལ་སྲིད་མེ་ཧྥེ་སི་ཏོའི་སེམས་པ་སྡུག་འགྲོ་བར་བསམས་ན། ང་ཚོས་ཁོའང་
ཁྲིད་ནས་སོང་ཆོག དེ་ལྟར་བྱུང་ཚེ་ང་ཚོར་ཕག་པ་གཉིས་ཡོད་པ་རེད་ལ། ཕག་པ་གཉིས་
བསླེབས་བྱུང་བ་མཐོང་ཚེ། བུད་མེད་སུ་ཞིག་ལ་དགོད་ཁ་ཤོར་ནས་ཐང་ལ་མི་འགྱེལ་
ལམ” ཞེས་བཤད་རྗེས། ཧབ་དགོད་དང་བཅས་ཕྱིན་སོང་།
ཁྱོད་ཚོས་མེ་ཧྥེ་སི་ཏོ་གདོས་ཤིག་ཏུ་མི་བསམས་ན། ངའང་ཁྱོད་ཚོ་དང་མཉམ་དུ་
སོང་ཆོག” ཀྲུའུ་ཞིས་དེ་ལྟར་བཤད་ཅིང་། དེ་ནས་ཁོ་ཚོ་ཚང་མ་ཐའོ་མཱ་སིའི་ཟོག་འདྲེན་
རླངས་འཁོར་དུ་བསྡད།
ཐའོ་མཱ་སིས་རླངས་འཁོར་ལ་ཁ་ལོ་སྒྱུར་ཞིང་ཐུར་བཟའ་ཁོའི་གུད་དུ་ཙོག ཀྲུའུ་ཞི་
དང་གཞོན་ནུ་གཉིས་ཀས་ཆང་རག་དམ་བེ་ཕྱེད་ཙམ་དེ་ལག་ཏུ་བསྐྱོར་ནས་རྐུབ་སྟེགས་
རྒྱབ་མ་རུ་བསྡད་འདུག ཟོག་འདྲེན་རླངས་འཁོར་གྱིས་གྲོང་ཚོ་རྒྱབ་ཏུ་བསྐྱུར་ནས་
བརྒྱུགས་པ་ན། ཀྲུའུ་ཞིས་ད་གཟོད་མེ་ཧྥེ་སི་ཏོ་འཁྲིད་རྒྱུ་བརྗེད་འདུག་པ་དྲན་ཞིང་། ལམ་
སང་ཐའོ་མཱ་སི་ལ་རླངས་འཁོར་ཕྱིར་སྐྱོགས་ཤིག་ཅེས་འུར་བརྒྱབ་བྱུང་།
“ཕག་པ་གཅིག་གིས་འཐུས་པས། ཕྱིར་འགྲོ་དགོས་དོན་ཡོད་པ་མ་རེད།” གཞོན་
ནུས་དེ་ལྟར་བཤད་པ་ན། ཀྲུའུ་ཞི་ཡང་ཁ་རོག་གེར་བསྡད་བྱུང༌།
ཉི་མ་ནུབ་ལ་ཉེ་ཞིང་། གཞུང་ལམ་གྱ་གྱུ་དེ་རི་རྐེད་ལ་འཁྱིལ་ནས་འདུག
ཁོ་ཚོ་གྲོང་བརྡལ་དུ་བསླེབས་རྗེས་འགྲོན་ཁང་ཞིག་གི་སྒོ་དྲུང་དུ་བསྡད། ཐུར་བཟའ་
དང་ཐའོ་མཱ་སི་གཉིས་འདི་གར་གཏན་ནས་ཡོང་མྱོང་མེད། ཐེམ་སྐས་ཤིག་འོག་ཁང་དུ་
འཐེན་འདུག་ལ། དེ་རུ་ཆང་ཁང་དང་གར་གྱི་སྡིངས་ཆ། ཅོག་ཙེ་ཁ་ཤས་བཅས་མཐོང་ཐུབ།
ཕོ་ལོ་དྲུག་ཅུའི་ཡས་མས་ཀྱི་སྐུ་ཞབས་ཤིག་གིས་གྱེན་དུ་བསླངས་པའི་རྣོ་སྦྲེང་ཞིག་དཀྲོལ་
གྱིན་འདུག་ལ། དེ་དང་ན་ཟླ་ལོས་ཡིན་སྙམ་པའི་ལྕམ་སྐུ་ཞབས་ཤིག་གིས་ཨོག་ལེན་ཆུང་
བ་ཞིག་འཐེན་གྱིན་འདུག ཁོ་གཉིས་ཀས་དཀྲོལ་བཞིན་པ་ནི་ལོ་ངོ་བཞི་བཅུའི་སྔ་རོལ་
གྱི་དབྱངས་རྟ་རྙིང་བ་ཞིག་རེད། གར་གྱི་སྡིངས་ཆ་དེ་རུ་གར་མཁན་ཆ་བཞི་ལྔ་ཙམ་ཞིག་
གར་ལ་འགྲོ་བཞིན་མཆིས།
གཞོན་ནུས་ཆང་ཁང་གི་ཕྱོགས་ཕྱོགས་སུ་མིག་མྱུལ་ཙམ་བྱས་རྗེས། “འདི་རུ་བྲོ་
འཁྲབ་རོགས་ཤིག་ཀྱང་མི་འདུག" ཅེས་བཤད་ཅིང་། དེ་ནས་ཐུར་བཟའ་ལ་བྲོ་འཁྲབ་པའི
རེ་བ་ཞུས་སོང་།
ཀྲུའུ་ཞི་དང་ཐའོ་མཱ་སི་གཉིས་ཅོག་ཙེ་སྟོང་བ་ཞིག་ཏུ་བསྡད་རྗེས། རྒུན་ཆང་དམ་བེ་
གང་བོས།
“ངས་ཆང་འཐུང་མི་རུང་། ངས་ད་དུང་རླངས་འཁོར་བསྐོར་དགོས་པ་རེད།” ཐའོ་
མཱ་སིས་དེ་ལྟར་བཤོལ་ཅི་ཐུབ་བྱས།
“རླངས་འཁོར་བསྐོར་དགོས་ཟེར་རམ།” ཀྲུའུ་ཞིས་དེ་ལྟར་བརྗོད་ཅིང་། དེ་ནས “དོ་
དགོང་ང་ཚོ་འདི་གར་ཞག་སྡོད་བྱ་དགོས་པ་རེད། ཅུང་ཙམ་འགོར་རྗེས་ང་ལམ་སང་ཁང་
པ་གཉིས་གླ་བར་འགྲོ” ཟེར།
ཐུར་བཟའ་དང་གཞོན་ནུ་གཉིས་ཕྱིར་འོངས་མ་ཐག ཀྲུའུ་ཞིས་ཐུར་བཟའ་ལ་ཞབས་
བྲོ་འཁྲབ་པའི་རེ་བ་ཞུས་པས། ཐུར་བཟའ་ཆེས་མཐའ་མར་ད་གཟོད་ཐའོ་མཱ་སི་ལ་དབང་
བར་གྱུར།
བྲོ་འཁྲབ་པའི་སྐབས་སུ། ཐུར་བཟས་ཐའོ་མཱ་སི་ལ “ཐའོ་མཱ་སི། ང་ནི་ཁྱོད་རང་མི་
ཚེ་འདིར་སྡུག་ལ་སྦྱོར་མཁན་དེ་རེད། ངའི་ཆེད་དུ་ཁྱོད་ད་གཟོད་ས་ཆ་འདིར་འོངས་པ་
རེད་ལ། ངས་ད་གཟོད་ཁྱོད་རང་འདི་འདྲའི་དམན་ས་ཞིག་ཏུ་ལྟུང་དུ་བཅུག་པ་རེད” ཅེས་
བཤད་བྱུང་།
“གླེན་བཤད་མ་རྒྱག” ཐའོ་མཱ་སིས་འདི་ལྟར་ལབ་ཅིང་། དེ་ནས “ཐོག་མར། དམན་
ས་ཟེར་དོན་ཅི་ཡིན” ཞེས་འདྲི་ཙམ་བྱེད།
“གལ་སྲིད་ང་ཚོ་བཟི་རེ་ཁི་རུ་ཡོད་ཚེ། ཁྱོད་ཀྱིས་ནད་པ་དག་ལ་གཤག་བཅོས་བྱ་
ཆོག་པ་རེད།”
“ཁྱོད་ཀྱིས་པར་ལེན་ཆོག་པ་རེད།”
“འུ་གཉིས་ཀ་བསྡུར་ཐབས་མི་འདུག” ཐུར་བཟས་འདི་ལྟར་བཤད་ཅིང་། དེ་ནས་
མུ་མཐུད་དུ “ཁྱོད་ལ་མཚོན་ན། ཁྱོད་ཀྱི་ལས་གནས་ནི་འཇིག་རྟེན་འདིའི་ཡོད་ཚད་ལས་
གཙིགས་ཆེ་བ་དེ་ཡིན། ཡིན་ཡང་ང་ལ་ཆ་བཞག་ན། ལས་ཀ་ཅི་ཞིག་ཡིན་ཡང་ཆོག ངས་
དེར་ཁ་ཡ་བྱེད་ཀྱི་མེད། དེ་བས། ང་ལ་མཚོན་ན་ཅི་ཡང་ཤོར་མེད། འོན་ཏེ་ཁྱོད་ཀྱི་ཡོད་
ཚད་ཤོར་སོང་བ་རེད" ཅེས་སྨྲས་བྱུང་།
“ཐུར་བཟའ། ཁྱོད་ཀྱིས་ང་འདི་གར་ཧ་ཅང་སྐྱིད་པ་མི་ཤེས་སམ།” ཐའོ་མཱ་སིས་དེ་
ལྟར་ལབ་བྱུང་།
“ཡིན་ཡང་། ཁྱོད་ཀྱི་འགན་འཁྲི་ནི་གཤག་བཅོས་བྱ་རྒྱུ་དེ་ཡིན་ཨང་།”
“འགན་འཁྲི་ཟེར་རམ། ཐུར་བཟའ། དེ་ནི་དེ་འདྲའི་གལ་ཆེན་ཞིག་གཏན་ནས་
མིན། ང་ལ་འགན་འཁྲི་ཅི་ཡང་མེད། མི་སུ་ལའང་འགན་འཁྲི་ཡོད་པ་མ་རེད། ནམ་ཞིག་
ཁྱོད་ཀྱིས་རང་ཉིད་ལ་འགན་འཁྲི་ཅི་ཡང་མེད་པར་རང་དབང་ཡིན་པ་ཚོར་དུས། དེ་ནི་ད་
གཟོད་ཐར་བ་ཆེན་པོ་ཞིག་རེད།”
སྐད་ཆའི་སྒྲོས་ལ་མཉན་པ་ཙམ་གྱིས་ཀྱང་ཁོས་གསོང་བོར་སྨྲ་བཞིན་པ་རྟོགས་ཐུབ།
ཐུར་བཟའི་མིག་ལམ་དུ་ཡང་བསྐྱར་ཕྱི་དྲོའི་རྣམ་པ་དེ་ཤར་འོངས། ཐའོ་མཱ་སིས་རླངས་
འཁོར་ལ་ཞིག་གསོ་བྱེད་བཞིན་འདུག་ལ། ད་ནི་མོས་ཁོ་རང་རྒས་འདུག་པ་ངང་གིས་ཚོར་
ཡོང་། ད་ནི་མོའི་བསམ་དོན་ཡིད་བཞིན་དུ་འགྲུབ་སོང་། རྒྱུ་མཚན། མོས་ད་ལྟའི་བར་དུ་
ཐའོ་མཱ་སི་རྒ་བའི་ཁུར་གྱིས་ནོན་པར་ངང་སྒུག་བྱས་པ་རེད། སྐབས་འདིར། མོའི་ཡིད་ལ་
ཡང་བསྐྱར་ཆུང་དུས་ཀྱི་ཁང་མིག་དེ་རུ་རང་ཉིད་ཀྱི་འགྲམ་པར་གླན་ནས་བསྡད་པའི་རི་
བོང་དེ་དྲན་བྱུང་།
རི་བོང་ཞིག་ཏུ་གྱུར་པ་དེས་ཅི་ཞིག་སྟོན་གྱིན་ཡོད་དམ། དེས་ནི་མོས་ཁོ་རང་སྐྱེས་
པ་སྟོབས་ཆེན་ཞིག་ཡིན་པ་བརྗེད་ཟིན་པ་དེ་སྟོན་གྱི་ཡོད་ལ། ད་ནས་བཟུང་ཁོ་གཉིས་ལ་
འཁོས་ཀའི་དྲན་ཞན་མེད་པ་དེའང་སྟོན་གྱི་ཡོད།
ཁོ་གཉིས་ཕར་ལ་འཁྱུག་འཁྱུག་ཚུར་ལ་འཁྱུག་འཁྱུག རྣོ་སྦྲེང་དང་ཨོག་ལེན་ཆུང་
བའི་སྒྲ་དབྱངས་ཁྲོད་གར་ལ་རོལ། ཐུར་བཟའི་མགོ་བོ་ཐའོ་མཱ་སིའི་ཕྲག་སྟེང་ལ་བསྙེས་
འདུག་ཅིང་། དེ་ནི་ཁོ་གཉིས་གནམ་གྲུ་རུ་བསྡད་དེ་སྤྲིན་གྱི་བང་རིམ་བརྟོལ
་བརྟོལ་ནས་འགྲོ་བ་
དང་གཉིས་སུ་མེད། ཏག་ཏག་སྐབས་འདིར་ཐུར་བཟས་གནམ་གྲུར་བསྡད་པའི་སྐབས་ཀྱི་
སྐྱིད་སྣང་མཚར་བོ་དང་སེམས་ཁྲེལ་མཚར་བོ་དེའང་ཇི་བཞིན་དུ་ཚོར་བྱུང་། སེམས་ཁྲེལ་
དེ་ནི་ང་ཚོ་གཞི་ནས་འབབ་ཚུགས་མཐའ་མ་དེར་བསླེབས་སོང་ཞེས་པ་དང་། སྐྱིད་སྣང་དེ་
ནི་ང་ཚོ་མཉམ་དུ་ཡོད་ཅེས་པའི་དོན་མ་ཡིན་ནམ། སེམས་ཁྲེལ་ནི་རྣམ་པ་དང་བདེ་སྐྱིད་
ནི་ནང་དོན་རེད། བདེ་སྐྱིད་ཀྱིས་སེམས་ཁྲེལ་གྱི་སྟོང་ཆ་ཡོངས་སུ་བཀང་འདུག
ཁོ་གཉིས་ཕྱིར་ཅོག་ཙེའི་གུད་དུ་ཡོང་རྗེས། ཐུར་བཟས་ཡང་བསྐྱར་ཀྲུའུ་ཞི་དང་
མཉམ་དུ་དབྱངས་རྟ་གཉིས་ཀྱི་ཞབས་བྲོ་འཁྲབ་ཅིང་། གཞོན་ནུ་དེ་དང་མཉམ་དུ་དབྱངས་
རྟ་གཅིག་གི་ཞབས་བྲོ་འཁྲབ། གཞོན་ནུ་གཞི་ནས་བཟི་འདུག ཁོ་རང་བཟི་དྲགས་པས་
ཁོས་རང་ཉིད་དང་ཐུར་བཟའ་གཉིས་ཞབས་བྲོའི་སྡིངས་ཆ་རུ་བསྒྱེལ་སོང་།
དེའི་རྗེས་ནས། ཁོ་ཚོ་ཐོག་ཁང་དུ་འཛེགས་ཏེ་སོ་སོའི་ཁང་པ་རུ་ཕྱིན།
ཐའོ་མཱ་སིས་ཁང་པའི་སྒོ་ཕྱེ་སྟེ་གློག་བཀར་བ་ན། ཐུར་བཟས་ཁང་པའི་ནང་དུ་མལ་
ཁྲི་གཉིས་བཤིབས་ནས་བཞག་འདུག་པ་མཐོང་ལ། ད་དུང་མལ་ཁྲི་གཅིག་གི་མཐའ་རུ་
གློག་སྒྲོན་ཅན་གྱི་འཆའ་སྒམ་ཆུང་ངུ་ཞིག་ཡོད་པའང་མཐོང་བྱུང་། ཕྱེ་མ་ལེབ་ཆེན་པོ་
ཞིག་འོད་སྣང་གིས་དཀྲོགས་ཏེ་གློག་སྒྲོན་དེ་ལས་འཕུར་ཅིང་ཁང་པའི་བར་སྣང་དུ་ལྡིང་
སྐོར་རྒྱག་བཞིན་འདུག སྐབས་འདིར། འོག་ཁང་ལས་རྣོ་སྦྲེང་དང་ཨོག་ལེན་ཆུང་བའི་སྒྲ་
དབྱངས་གཉོམ་པོ་ཞིག་མཆེད་འོངས།